{
    "bob_nomi": "XV bob. Boshqaruv tartibiga qarshi jinoyatlar",
    "moddalar": [
        {
            "modda_raqami": "XV bob. BOSHQARUV TARTIBIGA QARSHI JINOYATLAR",
            "matni": "1. O‘zbekiston Respublikasi qonunchiligida “hokimiyat” tushunchasiga aniq bir ta’rif berilmagan. Ayni vaqtda “hokimiyat” iborasi ba’zi qonun hujjatlarida hamda, birinchi navbatda, O‘zbekiston Respublikasi Konstitutsiyasida, avvalambor, qonun chiqaruvchi, ijro etuvchi va sud hokimiyati tarmog‘i organlariga nisbatan qo‘llanilgan[ Qarang: O‘zbekiston Respublikasining Konstitutsiyasi, V bo‘lim.]. Shuningdek, ayrim qonun hujjatlaridagi matn va ta’rifdan kelib chiqqan holda hokimiyat tushunchasini belgilab olish mumkin[ Qarang: O‘zbekiston Respublikasining 1993 yil 2 sentyabrdagi “Mahalliy davlat hokimiyati to‘g‘risida”gi Qonuni, 1-modda.].\n\nAsosiy Qonunimiz konstitutsiyaviy tuzum asoslarini mustahkamlagan holda O‘zbekiston Respublikasida davlat hokimiyati Prezident, Oliy Majlis, Vazirlar Mahkamasi hamda Respublika sudlari tomonidan amalga oshirilishini belgilab bergan. Davlat hokimiyatining oliy organlari esa joylardagi hokimiyat organlarini shakllantiradi.\n\n2. Hokimiyat deganda, ma’lum bir vositalar – iroda, nufuz, huquq, majburlov, siyosiy hukmronlik, davlat organlari tizimi orqali insonlar faoliyatiga, xulq-atvoriga ta’sir etish qobiliyati va imkoniyati tushuniladi.\n\nJinoyat kodeksining sharhlanayotgan bobi mohiyatidan kelib chiqilsa, hokimiyat deganda, nafaqat davlat hokimiyati, balki mulkchilik shaklidan qat’i nazar korxona, muassasa va tashkilotlarda lokal hujjat (ustav, ichki mehnat tartib-qoidalari va hokazo)larga muvofiq tarzda belgilangan bo‘ysunish tartibi, boshqaruv va rahbarlik ham tushuniladi.\n\nO‘zbekistonda davlat hokimiyati hokimiyatning qonun chiqaruvchi, ijro etuvchi va sud tarmoqlariga bo‘linishi asosida amalga oshiriladi. Shunga muvofiq qonun chiqaruvchi, ijro etuvchi va sud hokimiyati organlari mavjud. Shuningdek, O‘zbekiston Respublikasida davlat hokimiyatini mahalliy vakillik, ya’ni viloyat, tuman va boshqa ma’muriy-hududiy tuzilmalardagi davlat hokimiyati organlari ham amalga oshiradi.\n\nDavlat hokimiyati organlari mansabdor shaxslarlaridan tashqari mulkchilik shaklidan qat’i nazar korxona, muassasa va tashkilotlarda o‘z faoliyatini amalga oshiruvchi mansabdor shaxslarning xatti-harakatlari ham jinoiylashtiriladi. Korxona, muassasa va tashkilotlardagi mansabdor shaxslarning faoliyati boshqaruv funksiyasi berib qo‘yilgan ichki organlar doirasida ham olib boriladi.\n\n3. Davlat organi deganda, davlat hokimiyati vakolatlari berilgan, davlat tomonidan o‘z funksiyalarini amalga oshirish uchun vakolat berilgan va davlat belgilagan tartibda faoliyat yurituvchi fuqaro yoki fuqarolar jamoasini tushunish lozim. \n\nAmaldagi Konstitutsiyaga muvofiq, davlat organlari, eng avvalo, davlat hokimiyati organlari hisoblanadi. Jumladan, davlat va munitsipal muassasalarning mansabdor shaxslari shunday hisoblanishi mumkin.\n\nBoshqaruv, ijtimoiy-madaniy vazifalarni yoki tijoratchilikdan iborat bo‘lmagan boshqa vazifalarni amalga oshirish uchun mulkdor tomonidan tashkil etilgan va to‘la yoki qisman moliyaviy ta’minlab turiladigan tashkilot muassasa hisoblanadi (FK 76-moddasi). Mazkur holatda davlat yoki mahalliy o‘zini o‘zi boshqarish organlari tomonidan tuzilgan muassasalar to‘g‘risida so‘z bormoqda. Ular jumlasiga boshqaruv vazifasini amalga oshiruvchi davlat va munitsipal muassasalari, ta’lim muassasalari, madaniyat, ilm-fan, sog‘liqni saqlash, aholini ijtimoiy muhofaza qilish tizimi muassasalari kiradi.\n\nBoshqaruv organi deganda, davlat boshqaruv organlari yoxud nodavlat ko‘rinishidagi korxona, tashkilot yoki muassasaning hokimiyat, boshqaruv va tasarruf qilish vakolatlariga ega bo‘lgan organi tushuniladi.\n\n4. Fuqarolarning o‘zini o‘zi boshqarish organi – bu fuqarolarning o‘z manfaatlaridan, rivojlanishning tarixiy xususiyatlaridan, shuningdek, milliy va ma’naviy qadriyatlardan, mahalliy urf-odatlar va an’analardan kelib chiqqan holda mahalliy ahamiyatga molik masalalarni hal qilish borasidagi mustaqil faoliyat olib borish maqsadida fuqarolarning yashash hududining umumiyligi asosida tuzilgan birlashmadir. Amaldagi qonunchilikka muvofiq, shaharchalar, qishloqlar va ovullar, shuningdek, shaharlar, shaharchalar, qishloqlar va ovullardagi mahallalar fuqarolarining yig‘ini fuqarolarning o‘zini o‘zi boshqarish organlari hisoblanadi. Fuqarolarning o‘zini o‘zi boshqarish organlari mahalliy davlat hokimiyati organlari tizimiga kirmaydi va qonun bilan berilgan o‘z vakolatlarini tegishli hududda amalga oshiradi[ Qarang: O‘zbekiston Respublikasining 1999 yil 14 apreldagi “Fuqarolarning o‘zini o‘zi boshqarish organlari to‘g‘risida”gi Qonuni (yangi tahriri). // Oliy Majlis Axborotnomasi, 1999, 5-son (1277).].\n\n5. Davlat hokimiyatiga, davlat manfaatlariga tajovuz qilish, boshqacha aytganda, hokimiyatning normal ish olib borishi va boshqarilishiga qarshi jinoyatlar fuqarolarga jismoniy va ma’naviy zarar yetkazish, mulkiy zarar yetkazish, fuqarolarning Konstitutsiyaviy va boshqa huquqlarini buzish, jamiyat va davlat manfaatlariga boshqacha ziyon yetkazish orqali ifodalanadi. Bu esa boshqaruv tartibiga qarshi jinoyatlarning sodir etilishidagi qo‘shimcha va fakultativ obyektlarni ajratib ko‘rsatish imkonini beradi.\nSodir etilganligi uchun Jinoyat kodeksining sharhlanayotgan bobida jinoiy javobgarlikni nazarda tutadigan jinoyatlarning yana bir farqlovchi tomoni shundan iboratki, ularning barchasi (boshqa shaxslar tomonidan sodir etilishi mumkin bo‘lgan, pora berish jinoyatidan tashqari barcha jinoyatlar) maxsus subyektlar (mansabdor va mas’ul mansabdor shaxslar), ya’ni umumiy subyektdan ma’lum bir o‘ziga xosligi bilan ajralib turuvchi shaxslar tomonidan sodir etiladi. Ushbu jinoyatlar davlat va mahalliy organlarning tizimi ichida mazkur organlar, davlat muassasalari xodimlarining o‘zlari tomonidan va boshqa turdagi mulkchilikka asoslangan korxona, muassasa, tashkilotlarning mansabdor shaxslari tomonidan sodir etiladi.\nShunday qilib, hokimiyat va boshqaruv organlarining faoliyat tartibiga qarshi jinoyatlar – bu davlat va mahalliy hokimiyat hamda boshqaruv organlari, shuningdek, mulkchilik shaklidan qat’i nazar korxona, muassasa va tashkilotlar organlarining normal, qonun bilan tartibga solingan faoliyatiga ta’sir ko‘rsatuvchi, muayyan hokimiyat va boshqaruv organlarining mansabdor shaxslari tomonidan o‘zlarining vakolatlaridan foydalangan holda, shuningdek, maxsus topshiriq (vakolat) bo‘yicha boshqaruv funksiyasini amalga oshiruvchi shaxslar tomonidan sodir etilgan xatti-harakatdir.",
            "sharxi": "..."
        },
        {
            "modda_raqami": "205-modda. Hokimiyat yoki mansab vakolatini suiiste’mol qilish.",
            "matni": "Hokimiyat yoki mansab vakolatini suiiste’mol qilish, ya’ni mansabdor shaxsning o‘z mansab vakolatidan qasddan foydalanishi fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoxud jiddiy ziyon yetkazilishiga sabab bo‘lsa, -\neng kam oylik ish haqining bir yuz ellik baravaridan uch yuz baravarigacha miqdorda jarima yoki besh yilgacha muayyan huquqdan mahrum qilish yoxud uch yilgacha axloq tuzatish ishlari yoki uch yilgacha ozodlikdan mahrum qilish bilan jazolanadi. \nO‘sha harakat:\na) juda ko‘p miqdorda zarar yetkazgan holda;\nb) uyushgan guruh manfaatlarini ko‘zlab;\nv) mas’ul mansabdor shaxs tomonidan sodir etilgan bo‘lsa, -\neng kam oylik ish haqining uch yuz baravaridan olti yuz baravarigacha miqdorda jarima yoki muayyan huquqdan mahrum qilib, besh yilgacha ozodlikdan mahrum qilish bilan jazolanadi. ",
            "sharxi": "1. Sharhlanayotgan jinoyat obyekti davlat hokimiyati, boshqaruv va mahalliy o‘zini o‘zi boshqarish organlarining normal faoliyat ko‘rsatishini ta’minlaydigan ijtimoiy munosabatlar, fuqarolarning huquqlari va qonuniy manfaatlari hisoblanadi. \n\nDavlat hokimiyati organlarining normal faoliyatini buzish orqali aybdor shaxs davlat hokimiyatiga tajovuz qilgan hisoblanadi.\n\n2. Jinoyat obyektiv tomondan quyidagi uch muqarrar belgidan iborat:\n\n-shaxsning o‘z mansab vakolatidan foydalanishi ko‘rinishidagi qilmish;\n\n-fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoxud jiddiy zarar yetkazish shaklidagi jinoiy oqibatlar;\n\n-qilmish hamda kelib chiqqan jinoiy oqibatlar o‘rtasida sababiy bog‘lanishning mavjudligi.\n\n3. Mansabdor shaxsning o‘z mansab vakolatidan foydalanishi ikki shaklda:\n\n-hokimiyat vakolatini;\n\n-mansab vakolatini suiiste’mol qilish shakllarida namoyon bo‘ladi.\n\nHokimiyat vakolatini suiiste’mol qilish deganda, mansabdor shaxsning o‘z mansab mavqeidan fuqarolar, jamiyat va davlat manfaatlariga qarshi qasddan foydalanishini tushunish lozim. \n\nMansab vakolatini suiiste’mol qilish deganda, mansabdor shaxsning mansab mavqeidan kelib chiqqan va bu shaxs egallagan lavozimi vakolatiga berilgan huquq va majburiyatlarni amalga oshirish bilan bog‘liq, biroq o‘z mazmuni bo‘yicha tegishli organning faoliyat olib borishidan ko‘zlangan maqsad va vazifalarga zid keluvchi harakatlarini tushunish lozim. \n\nHokimiyat yoki mansab vakolatini suiiste’mol qilish: davlat hokimiyati va boshqaruvi, mahalliy o‘zini o‘zi boshqaruv organlari mavqeiga putur yetkazish; o‘zganing mulkini talon-toroj qilishni yashirish; turli moliyaviy talon-torojlarni amalga oshirish; davlat, jamoat yoki boshqa o‘zga mulk hisobidan, uni tortib olmasdan g‘arazli foyda olish; alohida fuqarolarga tegishli mulk hisobiga g‘ayriqonuniy boyish va boshqalardan iborat.\n\n4. Mansabdor shaxs vakolati muayyan mansabni yoki vaqtinchalik yoxud maxsus vakolat bilan ushbu mansab bo‘yicha vazifani bajaruvchi shaxsning huquq va majburiyatlari tartibga solingan tegishli qonunlar, nizom va boshqa normativ hujjatlarda belgilangan uning kompetensiyasi bilan belgilanadi. \n\nMansabdor shaxs tomonidan o‘z xizmat vakolatini suiiste’mol qilishga lavozimni egallab turgan vaqt davomida vakolatlarni suiiste’mol qilish kiritiladi. Mansabdor shaxs o‘ziga kerakli bo‘lgan qarorga erishish maqsadida o‘z xizmat vakolatlaridan emas, balki xizmat yoki shaxsiy aloqalari, egallab turgan lavozimning abro‘sidan foydalansa, jinoyat tarkibi bo‘lmaydi. \n\n5. Mansab vakolatini suiiste’mol qilish shakllari (mansabdor shaxslarning faoliyati sohasi) turlicha bo‘lishi mumkin. Ular harakat va harakatsizlik orqali (mansabdor shaxsning xizmat yuzasidan majburiyatlarini qasddan bajarmasligi) amalga oshirilishi mumkin. Bu bo‘ysunuvchilarning mehnatidan shaxsiy manfaatlar yo‘lida g‘ayriqonuniy foydalanish (masalan, ishchilarning shaxsiy dala hovlilar qurilishida, uylarni ta’mir qilishda); qo‘l ostidagi xodimlarning mehnatini o‘zlashtirib olish; turar joy taqsimotida suiiste’mol qilish; korxonalarni xususiylashtirish jarayonida mansab mavqeidan foydalanib, xususiy mulk sifatida sotib olish maqsadida yoki amaldor tomonidan aksiyalarning ancha qismini egallab olinishida mansabdor shaxs o‘zining, unga yaqin kishining yoki boshqa xususiy shaxslarning manfaatlarini himoya qilib mansab vakolatidan foydalanishi; umumdavlat ehtiyojlariga mo‘ljallangan moliya va kreditni g‘arazli yoki boshqa past niyatda tijorat tashkilotlariga g‘ayriqonuniy berib yuborish; budjet mablag‘larini behuda sarflash, shu jumladan bu mablag‘larning tijorat banklarida aylantirilishi; kredit, ssuda, qimmatbaho qog‘ozlarni, ko‘chmas va boshqa mulkni olishda huquqiy hujjatlarda ko‘zda tutilmagan imtiyozlardan foydalanish; shaxsiy yoki guruh maqsadlarida xizmat faoliyati uchun taqdim etilgan xonalar, transport va aloqa, elektron-hisoblash texnikasi, pul mablag‘lari va boshqa mulkdan foydalanish; ko‘ra-bila turib jinoyatlarga yo‘l qo‘yib berish hamda ularni yashirish va boshqalar.\nOxirgi zarurat holatida, ya’ni shaxsning yoki boshqa fuqarolarning shaxsiga yoxud huquqlariga, jamiyat yoki davlat manfaatlariga tahdid soluvchi xavfni qaytarish uchun, qonun bilan qo‘riqlanadigan huquq va manfaatlarga zarar yetkazgan holda sodir etilgan qilmish, basharti, shu xavfni o‘sha holatda boshqa choralar bilan qaytarishning iloji bo‘lmasa hamda keltirilgan zarar oldi olingan zararga qaraganda kamroq bo‘lsa (JK 38-moddasi), shuningdek, shaxsning buyruq yoki boshqa farmoyishni, shuningdek, mansab vazifalarini qonunan bajarishi tufayli zarar yetkazilgan bo‘lsa (JK 40-moddasi), jinoyat deb topilmaydi.\n\n6. Sharhlanayotgan modda bo‘yicha kvalifikatsiya qilishning zaruriy belgisi hokimiyat yoki mansab vakolatini suiiste’mol qilish natijasida fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar  yoxud jiddiy ziyon yetkazish hisoblanadi. \n\n7. Fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga yetkazilgan zarar miqdorini e’tirof etish to‘g‘risidagi masala muayyan ish holatlari bo‘yicha tergov organlari va sud tomonidan hal qilinadi. \n\n“Fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga jiddiy ziyon yetkazish moddiy zarar tarzida ham, boy berilgan foyda tarzida ham, shuningdek, turli xil manfaatlarga boshqacha zarar yetkazishda, hokimiyat organlarining obro‘siga putur yetkazishda, og‘ir jinoyatlarni yashirishda va hokazoda ifodalanishi mumkin”[ O‘zbekiston Respublikasi Oliy sudining Plenumining qarori].\n\nJiddiy ziyon – baholanadigan tushunchadir, shu bois uni rasmiylashtirilgan miqdoriy ko‘rsatkichlarda ifodalash mushkul va u faqat moddiy ziyondan iborat deb qaralmasligi lozim. Ayni paytda aksariyat hollarda mansabni suiiste’mol qilishning oqibati mulkiy ziyon yetkazish bo‘lib, uni aniqlashda moddiy ziyonning hajmi, moddiy obyektlarning qiymati, mulkiy foyda olishning imkoni, shunga o‘xshash boshqa ko‘pgina omillarni inobatga olish zarur, chunki ularning yig‘indisi fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga yetkazilgan zararning jiddiyligidan guvohlik beradi. Zararning jiddiyligi fuqarolarning konstitutsiyaviy huquq va erkinliklarini poymol qilish hamda davlat hokimiyati tegishli idoralarining nufuzi va ishonchining pasayish darajasi bilan aniqlanishi mumkin. Yetkazilgan zararning jiddiyligi davlat tashkilotlari, muassasalari, korxonalari, jamoat birlashmalari va hokazolar faoliyatidagi boshboshdoqlikda ham namoyon bo‘lishi mumkin. Mansabdor shaxs tomonidan inson va fuqaroning konstitutsiyaviy huquqlari va erkinliklari buzilishini ham jiddiy ziyon deb hisoblash zarur. \n\nJismoniy ziyon, agar u salomatlikka zarar yetkazishda ifodalansa, shaxs huquqlarining jiddiy buzilishi deb topiladi. Yakka tadbirkor yoxud tashkilotning huquqlari va qonuniy manfaatlarining buzilishi ularning faoliyatiga noqonuniy aralashuv, tadbirkorlik erkinligining va qonun bilan taqiqlanmagan boshqa faoliyat turi bilan shug‘ullanishning cheklanishi, agar ular raqobatining cheklanishi, monopolistik faoliyatga erk berish va hokazolar bilan bog‘liq bo‘lishi mumkin. Qonun bilan muhofaza qilinayotgan davlat va jamoat manfaatlarining buzilishi davlat organlari ishida jiddiy xatoliklarga, davlat hokimiyati va mahalliy o‘zini o‘zi boshqarish organlari abro‘siga putur yetkazishda, og‘ir jinoyatlarni yashirishda namoyon bo‘lishi mumkin.\n\nYetkazilgan ziyon jiddiy bo‘lmasa, mansabdor shaxsning hokimiyat yoki mansab vakolatini suiiste’mol qilganlik uchun jinoiy javobgarligi istisno qilinib, unga nisbatan intizomiy yoki O‘zbekiston Respublikasi qonunchiligi tomonidan o‘rnatilgan boshqa javobgarlik belgilanadi. Kelib chiqqan oqibatning jiddiy yoki jiddiy emas deb baholanishi mansab jinoyatlarini (hokimiyat yoki mansab vakolatini suiiste’mol qilish, hokimiyat yoki mansab vakolati doirasidan chetga chiqish, mansabga sovuqqonlik bilan qarashni) farqlashning asosiy mezonlaridan biri hisoblanadi.\n\n8. Hokimiyat yoki mansab vakolatini suiiste’mol qilish – moddiy tarkibli jinoyat bo‘lganligi uchun, ya’ni sharhlanayotgan moddaga ko‘ra mansabdor shaxsni jinoiy javobgarlikka tortish uchun modda dispozitsiyasida ko‘rsatilgan oqibatlar kelib chiqishi zarur bo‘lganligi uchun ular o‘rtasidagi sababiy bog‘lanish muhim ahamiyat kasb etadi va obyektiv tomonning zaruriy belgisi hisoblanadi.  Hokimiyatni yoki mansab vakolatini suiiste’mol qilish va ko‘p miqdorda zarar yoxud fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga jiddiy ziyon yetkazilishi o‘rtasidagi sababiy bog‘lanish aniqlangandan keyingina bu oqibatlarni mansabdor shaxs zimmasiga yuklash mumkin.\n\n9. Jinoyat ko‘p miqdorda zarar yoxud fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga jiddiy ziyon yetkazilgan paytdan boshlab tugallangan hisoblanadi. \n\n10. Hokimiyat yoki mansab vakolatini suiiste’mol qilishning subyektiv tomoni qasddan sodir etilishi bilan tavsiflanadi. Aybdor mansab vakolatini suiiste’mol qilib harakat (harakatsizlik) qilayotganligini, qilmishining ijtimoiy xavfliligini va buning natijasida sharhlanayotgan modda dispozitsiyasida ko‘rsatilgan oqibatlar kelib chiqishi mumkinligini anglaydi hamda ularning kelib chiqishiga ongli ravishda yo‘l qo‘yadi.\n\n11. Jinoyat motivlari turlicha bo‘lishi mumkin. Biroq ko‘pincha bu g‘arazli manfaatdorlik, shuhratparastlik, o‘ch olish, hasad, oilaparvarlik ishning haqiqiy holatini bo‘rttirib ko‘rsatishga harakat qilish va hokazolar bo‘lishi mumkin.\n\nG‘arazli manfaatdorlik jinoyat subyektining hokimiyat yoki mansab vakolatini suiiste’mol qilish vositasida qandaydir foydaga erishishga intilishida namoyon bo‘ladi. \n\nBoshqa turdagi yana bir shaxsiy manfaatdorlik motivi subyektning hokimiyat yoki mansab vakolatini suiiste’mol qilishida o‘z harakatlaridan nomulkiy foyda olishga intilishi bo‘lishi mumkin: rahbarga o‘zini yaxshi ko‘rsatish, shuhratparastlik, hasad va hokazolar.\n\nJinoyat motivlari qilmishning huquqiy baholanishiga va jinoiy javobgarlikka o‘z ta’sirini ko‘rsatmaydi. \n\n12. JKning 205-moddasi 1-qismi bo‘yicha hokimiyat yoki mansab vakolatini suiiste’mol qilish jinoyati subyekti umumiy belgilarga ega bo‘lgan subyektlardan tashqari qator maxsus belgilarga ega maxsus subyekt (mansabdor shaxs)lar bo‘lishi mumkin.\n\n(Mansabdor shaxs tushunchasi Jinoyat kodeksining Maxsus qismi VIII bo‘limida berilgan).\n\nQonunga muvofiq, mansabdor shaxs – bu mas’ul mansabdor shaxs belgilariga ega bo‘lmagan tashkiliy-farmoyishli yoki ma’muriy-xo‘jalik vakolatlariga ega shaxs. \n\nQuyidagilar mansabdor shaxs deb e’tirof etiladi:\n\n-davlat tashkilotlari, muassasalari yoki korxonalarida tashkiliy-farmoyishli yoki ma’muriy-xo‘jalik majburiyatlarini bajarish bilan bog‘liq lavozimlarni egallab turuvchi, lekin yuridik jihatdan ahamiyatli harakatlarni amalga oshirish vakolatiga ega bo‘lmagan shaxslar (masalan, buxgalter, boshqarma xodimi);\n\n-mulkchilikning nodavlat shaklidagi korxona, muassasa yoki tashkilotlarida – tashkiliy-farmoyishli yoki ma’muriy-xo‘jalik vazifalarini bajaruvchi va qonun bilan belgilangan tartibda davlat boshqaruvi bo‘yicha hokimiyat vakolatlariga ega bo‘lmagan taqdirda, yuridik ahamiyatli harakatlarni amalga oshirish vakolatiga ega bo‘lgan shaxslar (masalan, rahbar, bosh buxgalter).\n\nDavlat boshqaruvi bo‘yicha hokimiyat vakolatlari deb, davlat vazifalarini amalga oshirish maqsadida amalga oshiriladigan va davlatning majburlov kuchi bilan ta’minlanadigan vakolatlarni tushunish lozim. \n\n13. Tashkiliy-farmoyishli vazifalar (majburiyatlar) boshqa kishilarning faoliyatiga rahbarlik qilish, odamlarni, ish maydonini boshqarishdan iborat.\n\nUlarga quyidagilar kiradi: muassasalarning ishini umuman va alohida qismlarida tashkil qilish, kadrlarni tanlash va joy-joyiga qo‘yish, ishga qabul qilish va ishdan ozod etish, ishni tashkil qilish va rejalashtirish, ijroni nazorat qilish va tekshirish, intizomiy huquqlarni amalga oshirish va hokazolar. Muassasaning o‘z xizmat bo‘ysunuvida boshqa xodimlar bo‘lgan, ularning faoliyatini boshqarayotgan, ishini yo‘naltirayotgan va uyushtirayotgan har bir xodimi tashkiliy-farmoyishli majburiyatlari bo‘lganligi sababli mansabdor shaxs hisoblanadi. Bunday vazifalarni, xususan, korxona va tashkilotlar rahbarlari, xususiy ta’lim muassasalarining mudirlari (rektorlar, prorektorlar), tugatish komissiyalari a’zolari va hokazolar amalga oshiradilar.\n\nMansabdor shaxslarning ma’muriy-xo‘jalik vazifalari korxona, muassasa va tashkilotlarni, ularning mulkchilik shaklidan qat’i nazar, boshqarishidan tashkil topadi. Sanab o‘tilgan tuzilmalarning tasarrufida moddiy qiymatlar mavjud, ularni sarf qilishni hisobga olish va nazorat qilish, yuklab jo‘natishni tashkil qilish, moddiy qiymatlarni olish va berish, tegishli hujjatlarni rasmiylashtirgan holda pul mablag‘larini berish, bajarilgan ishni hisobga olish va mehnat uchun mukofot belgilash bo‘lgan barcha xodimlar, egallab turgan lavozimlaridan qat’i nazar, o‘zlarining ma’muriy-xo‘jalik vazifalari belgilariga ko‘ra, mansabdor shaxs hisoblanadilar. U yoki bu hajmdagi vakolatlarga reja-xo‘jalik, ta’minot, moliyaviy bo‘limlar va xizmatlar boshliqlari va ularning o‘rinbosarlari, moddiy qiymatlar omborxonalari mudirlari, buxgalterlar, kassirlar va davlat organlari yoki muassasalarida boshqa vazifalarni bajaruvchilari ega bo‘lishlari mumkin. Ko‘pgina mansabdor shaxslar bir vaqtning o‘zida ham tashkiliy-farmoyishli, ham ma’muriy-xo‘jalik vazifalarini bajaradilar. \n\nHuquqiy munosabatlarni vujudga keltirish, o‘zgartirish yoki bekor qilish layoqatiga ega harakatlarni  yuridik ahamiyatli deb e’tirof etish mumkin (masalan, shartnoma, tilxat, ishonchnoma va hokazolar). Ushbu belgiga ko‘ra, mansabdor shaxslarga korxona, muassasa yoki tashkilot nomidan u yoki bu huquqni beruvchi yoki majburiyatlardan ozod etuvchi yoxud muayyan huquqiy faktni tasdiqlovchi rasmiy hujjatlar berishi mumkin bo‘lgan shaxslarni kiritish mumkin. \nSubyektni mazkur modda bo‘yicha javobgarlikka tortishda mansabdor shaxs deb topish uchun shaxsda ko‘rsatilgan vazifalardan biri bo‘lishining o‘zi kifoya. Bunda shaxs tayinlanishiga yoki saylovga ko‘ra tegishli vakolatlarga egaligi yoki ega emasligi, ularni haq evaziga yoki tekinga, doimiy ravishda, vaqtincha yoki maxsus vakolatga ko‘ra amalga oshirayotgani ahamiyat kasb etmaydi.\n\nMansab vazifalari vaqtincha bajarilgan hollarda yoki ularning maxsus vakolatga ko‘ra bajarilishida shaxs  ko‘rsatilgan majburiyatlar yoki vakolatlar unga o‘rnatilgan tartibda va faqat yuklatilgan vaqtincha hollarda yoki o‘ziga yuklatilgan mansab vazifalarini bajarishi munosabati bilan sharhlanayotgan jinoyatning subyekti deb e’tirof etiladi. \n\nSubyektlar tomonidan  bir martalik topshiriqlar (masalan, tekshiruvda ishtirok etish, u yoki bu komissiya ishida ishtirok etish va hokazolar) bajarilishi holatlari ham, ularning sharhlanayotgan jinoyat bo‘yicha mansabdor shaxs sifatida javobgarlikka tortilishiga sabab bo‘lishi mumkin.\n\n14. Hokimiyat yoki mansab vakolatini suiiste’mol qilishni mansab vazifasiga ko‘ra o‘zlashtirish yoki rastrata yo‘li bilan talon-toroj qilishdan farqlash zarur (JK 167-moddasi sharhiga qarang). \n\n Agar mansabdor shaxs tomonidan yo‘l qo‘yilgan hokimiyat yoki mansab vakolatini suiiste’mol qilganlik uchun javobgarlik maxsus jinoyat-huquqiy normada nazarda tutilgan bo‘lsa, qilmishni mazkur norma bilan baholash lozim va mansabni suiiste’mol qilishning umumiy tarkibi majmui bo‘yicha qo‘shimcha kvalifikatsiya qilish talab qilinmaydi. Qilmishni faqat jinoyatlarning real jami mavjud bo‘lgandagina jinoyatlar majmui tariqasida mansabni suiiste’mol qilishning maxsus turlarini nazarda tutadigan JK 205-moddasi bo‘yicha kvalifikatsiya qilish mumkin (bu haqda batafsilroq JK 33-moddasi sharhiga qarang).\n\n15. Sharhlanayotgan moddaning 2-qismida nazarda tutilgan holatlarda hokimiyat yoki mansab vakolatini suiiste’mol qilish: \n\na) juda ko‘p miqdorda zarar yetkazgan holda;\n\nb) uyushgan guruh manfaatlarini ko‘zlab;\n\nv) mas’ul mansabdor shaxs tomonidan sodir etilgan bo‘lsa, jinoyat tarkibini vujudga keltiradi. \n\n16. Hokimiyat yoki mansab vakolatlarini suiiste’mol qilish natijasida yetkazilgan juda ko‘p miqdordagi zarar deganda, eng kam ish haqining uch yuz baravari va undan ortiq miqdordagi zararni tushunish lozim (JK Maxsus qismi VIII bo‘limiga qarang). \n\n17. Uyushgan guruh manfaatlarini ko‘zlab hokimiyat yoki mansab vakolatini suiiste’mol qilish JK 205-moddasi 2-qismi “b” bandi bo‘yicha kvalifikatsiya qilinadi. Subyektiv tomonning umumiy belgilariga ko‘ra mazkur holatda aybning qasd shakli intellektual elementi mansabdor shaxsning uyushgan guruh manfaatlarini ko‘zlab jinoyatni ongli ravishda sodir etishi bilan tavsiflanadi. \n\n18. Uyushgan guruh – jinoyatdagi ishtirokchilikning eng xavfli shakllaridan biridir. Uyushgan guruhning umumiy tushunchasi, jinoyat turidan qat’i nazar, JK 29-moddasida ochib berilgan. Bunda qonunda belgilanishicha, uyushgan guruh tomonidan jinoyat sodir etilishi Jinoyat kodeksida ko‘zda tutilgan asoslarga ko‘ra og‘irroq javobgarlikni keltirib chiqaradi (JK 29-moddasi sharhiga qarang).\n\nUyushgan guruhlarga nisbatan bir necha shaxslar birlashishining qat’iyligi belgisi konstitutsiyaviy va belgilovchi xususiyat sifatida ko‘proq guruh jinoiy faoliyatining nisbatan davomiyligida, uning jinoiy ixtisoslashuvida, shunga o‘xshash guruhlarning faoliyat doirasini bo‘lib olishda, har bir ishtirokchining rollari va vazifalarini aniq taqsimlashda, lider (tashkilotchi, boshliq) mavjud bo‘lishida, jinoiy faoliyatni muayyan muddatga rejalashtirishda ifoda etiladi. \n\nUyushgan guruh manfaatlari – uyushgan guruhni u yoki bu ijtimoiy xavfli harakatlar sodir etishga undaydigan yoxud ularni muvaffaqiyatli sodir etishga sharoit yaratuvchi holatlar. Bunday manfaatlarga, chunonchi, u yoki bu tashkilotlar faoliyati to‘g‘risida axborot taqdim etish, uyushgan guruhni fosh qiluvchi axborotni yo‘q qilish, uyushgan guruh manfaatlarini ko‘zlab jinoyat sodir etish, xususan, hokimiyat yoki mansab vakolatini suiiste’mol qilish jinoiy maqsadini amalga oshirishda yordam berish va hokazolar kiradi.\n\nQilmishni uyushgan guruh manfaatlarini ko‘zlab hokimiyat yoki mansab vakolatini suiiste’mol qilish deb kvalifikatsiya qilishda huquqni muhofaza qiluvchi organlar mansabdor shaxs jinoyatni uyushgan guruhning manfaatlarini ko‘zlab sodir etayotganiga alohida e’tibor qaratishlari lozim. \n\n19. JKning Maxsus qismi VIII bo‘limida mas’ul mansabdor shaxslarning to‘rt toifasi belgilangan:\n\n-hokimiyat vakillari;\n\n-davlat korxonasi, muassasasi yoki tashkilotlarida saylash yoki tayinlash bo‘yicha doimiy yoxud vaqtincha tashkiliy boshqaruv yoxud ma’muriy-xo‘jalik vazifalarini bajarish bilan bog‘liq lavozimlarni egallab turgan va yuridik ahamiyatga ega harakatlarni sodir etishga vakolat berilgan shaxslar;\n\n-mulkchilikning boshqa shakllaridagi korxonalar, muassasalar va tashkilotlarning rahbarlari, davlat boshqaruvi yuzasidan belgilangan tartibda hokimiyat vakolati berilgan jamoatchilik vakillari;\n\n-ikkinchi bandda nazarda tutilgan vazifalarni fuqarolarning o‘zini o‘zi boshqarish organlarida bajarish bilan bog‘liq mansablarni egallovchi shaxslar.\n\n20. Hokimiyatning har qanday vakili – mansabdor shaxs hisoblanadi, biroq har qanday mansabdor shaxs ham hokimiyat vakili bo‘la olmaydi.\n\nHokimiyat vakillari tarkibiga qonun chiqarish, ijro etish, sud hokimiyatini amalga oshiradigan shaxslarni, shuningdek, qonunda belgilangan tartibda ularga xizmat yuzasidan bog‘liq (tobe) bo‘lmagan shaxslarga nisbatan boshqarish vakolatlariga ega bo‘lgan yoki fuqarolar hamda mulkchilik shaklidan qat’i nazar, tashkilotlar tomonidan bajarilishi shart bo‘lgan qarorlar qabul qilish huquqiga ega bo‘lgan davlat, nazorat yoki kuzatuv idoralari xodimlarini kiritish kerak. Hokimiyat vakilining faoliyati unga xizmat yuzasidan bog‘liq (tobe) bo‘lmagan shaxslar bilan o‘zaro munosabatlar asosiga quriladi. Aksariyat hokimiyat vakillari xizmat bo‘yicha umuman qo‘l ostidagi xodimlarga ega emaslar, biroq fuqarolarning keng, noaniq doirasiga nisbatan  hokimiyat vakolatlariga egadir (masalan, tergovchi, soliq noziri, militsiyaning oddiy xodimi va hokazolar).\n\nBarcha darajadagi hokimiyat organlarining idoralar, qo‘mita va komissiyalar tarkibida muntazam ishlayotgan deputatlarini ham, sessiya davrida ishtirok etadiganlarini ham, hokimiyat rahbarlarini; qaror qabul qilish, ko‘rsatma berish hamda sud yoki ma’muriy ta’sir choralarini ko‘rish huquqiga ega bo‘lgan huquqni muhofaza qilish xodimlarini (sudyalar, prokurorlar va ularning yordamchilari, tergovchilar, militsiya xodimlari, sud ijrochilari va hokazolarni) ham hokimiyat vakillari tarkibiga kiritish kerak.\n\nDavlatning turli nazorat idoralari va inspeksiyalarining, shu jumladan davlat soliq xizmati, davlat bojxona xizmati, sanitariya-epidemiologiya nazorati xizmati, davlat o‘rmon muhofazasi kabi xizmatlarning tezkor xodimlari hokimiyat vakillarining muayyan guruhini tashkil etadi.\n\nU yoki bu hokimiyat idorasida ishlagani holda, hokimiyat vakolatiga ega bo‘lmagan shaxslar hokimiyat vakili sifatida e’tirof etilmaydi. Masalan, kanselyariya, xo‘jalik va boshqa bo‘limlar, buxgalteriya xodimlari, kotibalar, referentlar, maslahatchilar, jamoatchilik asosidagi xodimlar va hokazolar. Ushbu shaxslardan ba’zilari hokimiyat vakili sifatida emas, balki boshqa asoslarga ko‘ra mas’ul mansabdor shaxs hisoblanadilar.\n\nOzodlikdan mahrum etish va hibsga olish ko‘rinishidagi jazoni ijro etish muassasalari, tergov izolyatorlarining nazoratchilari o‘z xizmat vazifalarini ijro etayotganlarida ma’muriyat vakillari hisoblanadilar va shuning uchun ularni ham hokimiyat vakillari tarkibiga kiritish kerak. Bundan kelib chiqib, ular tomonidan qabul qilingan xizmat tartibiga qarshi jinoyat sodir etilishini mansabni suiiste’mol qilish yoki hokimiyat vakolatlari doirasidan chetga chiqish deb qarash zarur.\n\n21. Shaxsni mas’ul mansabdor shaxs deb topish uchun uning davlat korxonasida, muassasasida yoki tashkilotida tashkiliy-farmoyishli yoki ma’muriy-xo‘jalik majburiyatlarini bajarish bilan bog‘liq lavozimga egaligi va uning huquqiy ahamiyatga molik harakatlarni sodir etishga vakolati muhimdir. Ayni paytda shaxsning qayd etilgan vazifalarni saylanib yoki tayinlanib, to‘lovli yoki to‘lovsiz, doimiy yoki vaqtincha bajarayotganligi ahamiyat kasb etmaydi. \n\nShaxsning mas’ul mavqei uning xizmati xususiyati bilan belgilanadi – u davlat xizmatchisi hisoblanadi va xizmati yuzasidan yuridik ahamiyatli harakatlar sodir etish huquqiga ega bo‘ladi. \n\n(Tashkiliy-farmoyishli yoki ma’muriy-xo‘jalik vakolatlari, yuridik ahamiyatli harakatlar tushunchasi to‘g‘risida mazkur moddaning 13-bandi sharhiga qarang.)\n\n22. Mas’ul mavqega ega mansabdor shaxslarga davlat tizimiga kirmaydigan, lekin belgilangan tartibda davlat boshqaruvi bo‘yicha hokimiyat vakolatlariga ega korxonalar, muassasalar yoki tashkilotlarning rahbarlari kiradi. \n\n(Davlat boshqaruvi bo‘yicha hokimiyat vakolatlari tushunchasi to‘g‘risida mazkur moddaning 12-bandi sharhiga qarang.)\n\n23. Mas’ul mavqega ega mansabdor shaxslarning tashkiliy-farmoyishli yoki ma’muriy-xo‘jalik majburiyatlari bilan bog‘liq mansablarni egallaydigan va fuqarolarning o‘zini o‘zi boshqarish idoralarida yuridik ahamiyatga ega harakatlarni sodir etishga vakolatli mansabdorlarni qonun to‘rtinchi guruh mas’ul mansabdor shaxslarga tegishli deb topadi. O‘zbekiston Respublikasi Konstitutsiyasining 105-moddasiga muvofiq, shaharcha, qishloq va ovullarda, shuningdek, shaharlardagi mahallalarda fuqarolarning yig‘inlari o‘zini o‘zi boshqarish organlaridir. \n\nFuqarolar yig‘ini mazkur idoraning raisi (oqsoqoli)ni saylaydi. O‘zbekiston Respublikasining “Fuqarolarning o‘zini o‘zi boshqarish organlari to‘g‘risida”gi Qonunining 19-moddasiga muvofiq, fuqarolar yig‘inining qarorlarini bajarish va fuqarolar o‘zini o‘zi boshqarish organlarining fuqarolar yig‘inlari oraliq davridagi joriy faoliyatini amalga oshirish uchun fuqarolar yig‘inining raisi (oqsoqoli), uning maslahatchilari, fuqarolar yig‘ini faoliyatining asosiy yo‘nalishlari bo‘yicha komissiyalarning raislari va yig‘inning mas’ul kotibidan iborat tarkibda fuqarolar yig‘inining kengashi tuziladi. Shunday qilib, yig‘inning raisi (oqsoqol)ni va kotibini mas’ul mansabdor shaxs deb topish mumkin. \n\n24. Sharhlanayotgan moddada ko‘zda tutilgan jinoyatni kvalifikatsiya qilishda hokimiyat yoki mansab vakolatini suiiste’mol qilish ayrim mansab jinoyatlariga nisbatan umumiy norma hisoblanadi, masalan, mansab soxtakorligi (JK 209-moddasi); pora olish (JK 210-moddasi). Bunday hollarda aybdorning harakatlari maxsus normaga ko‘ra kvalifikatsiya qilinadi.\n\n“Yakka tartibda ish olib boruvchi tadbirkor yoki tashkilotning rahbari tomonidan bankka yoki boshqa kredit tashkilotiga tadbirkorning yoki tashkilotning xo‘jalik ahvoli yoki moliyaviy holati to‘g‘risida bila turib yolg‘on ma’lumotlarni taqdim qilish yo‘li bilan kredit yoxud kredit olish uchun imtiyozlarning olinishini, kredit mablag‘larini o‘zlashtirish yoki tekinga olish maqsadi bo‘lmagan taqdirda Jinoyat kodeksining 205 yoki 170-moddalari bilan kvalifikatsiya qilish kerak.\n\nMansabdor shaxsning kreditni o‘z vaqtida qaytarishdan qasddan bosh tortishini ham, talon-toroj qilish alomatlari bo‘lmagan taqdirda, hokimiyat yoki mansab vakolatini suiiste’mol qilish deb, agar bu xil harakatlar jismoniy shaxslar tomonidan sodir etilsa, Jinoyat kodeksining 170-moddasi bilan kvalifikatsiya qilish kerak.\n\nTalon-toroj qilish alomatlari bo‘lmay turib noqonuniy pul-kreditlar berish ham Jinoyat kodeksining 205-moddasi bilan kvalifikatsiya qilinishi zarur.\n\nAgar ish bo‘yicha qimmatli qog‘ozlar chiqarish va ular bilan muomala qilishni tartibga soluvchi amaldagi qonunlarni buzganlik aniqlanib, Jinoyat kodeksining 205-moddasi dispozitsiyasida ko‘rsatilgan belgilar mavjud bo‘lganda, bunday harakatlar hokimiyat yoki mansab vakolatini suiiste’mol qilish bo‘yicha kvalifikatsiya qilinishi lozim. Bunday qonun buzishlar jumlasiga, masalan, fuqarolarga va chet ellik investorlarga erkin sotish uchun mo‘ljallangan aksiya paketlarini sotishga to‘sqinlik qilish kiritilishi mumkin”[1 O‘zbekiston Respublikasi Oliy sudining Plenumining qarori.]1."
        },
        {
            "modda_raqami": "206-modda. Hokimiyat yoki mansab vakolati doirasidan chetga chiqish.",
            "matni": "Hokimiyat yoki mansab vakolati doirasidan chetga chiqish, ya’ni mansabdor shaxsning o‘ziga qonun bilan berilgan vakolatlar doirasidan chetga chiqadigan harakatlarni qasddan sodir etishi, fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazilishiga sabab bo‘lsa, -\n\neng kam oylik ish haqining bir yuz ellik baravaridan uch yuz baravarigacha miqdorda jarima yoki besh yilgacha muayyan huquqdan mahrum qilish yoxud uch yilgacha axloq tuzatish ishlari yoki uch yilgacha ozodlikdan mahrum qilish bilan jazolanadi. \n\nO‘sha harakat:\n\na) juda ko‘p miqdorda zarar yetkazgan holda;\n\nb) uyushgan guruh manfaatlarini ko‘zlab;\n\nv) mas’ul mansabdor shaxs tomonidan sodir etilgan bo‘lsa, -\n\neng kam oylik ish haqining uch yuz baravaridan olti yuz baravarigacha miqdorda jarima yoki muayyan huquqdan mahrum qilib, besh yilgacha ozodlikdan mahrum qilish bilan jazolanadi. ",
            "sharxi": "1. Sharhlanayotgan jinoyatning obyekti davlat hokimiyati va boshqaruv organlarining faoliyat yuritishi doirasida kelib chiqadigan ijtimoiy munosabatlar hisoblanadi (Obyekt to‘g‘risida batafsil ma’lumot uchun JKning 205-moddasi sharhiga qarang).\n\nHokimiyat yoki mansab vakolati doirasidan chetga chiqish bevosita obyekti hokimiyat yoki mansab vakolatlarini suiiste’mol qilish obyektidan farq qilmaydi. O‘z vakolatlaridan chetga chiqqan mansabdor shaxs jinoiy faoliyati fe’l-atvoriga ko‘ra jinoyatning qo‘shimcha obyektlari inson salomatligi, erkinligi, sha’ni va qadr-qimmati, fuqaroning konstitutsiyaviy huquq va erkinliklari hamda boshqa qadriyatlar bo‘lishi mumkin.\n\n2. Jinoyatning obyektiv tomoni mansabdor shaxsning vakolatidan chetga chiquvchi harakatlarni sodir etishida ifodalanishi mumkin. Mansabdor shaxsning unga qonunda belgilab berilgan huquq va vakolatlardan chetga chiquvchi harakatlarni sodir etishi bu hollarning hammasi uchun umumiydir. \n\nHokimiyat yoki mansab vakolati doirasidan chetga chiqishning obyektiv tomonining zaruriy belgisi fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga putur yetkazish ko‘rinishidagi ijtimoiy xavfli oqibatlarning kelib chiqishi, shuningdek, qilmish va oqibat o‘rtasidagi sababiy bog‘lanish bo‘lishi mumkin. \n\n3. Hokimiyat yoki mansab vakolati doirasidan chetga chiqish faqat harakatlar orqali amalga oshiriladi. \n\nMansabdor shaxsning qonun belgilab bergan vakolat doirasidan chetga chiqqan harakatlari deganda, mansabdor shaxsning vakolatini tartibga soladigan normativ hujjatlar yoki idoraviy ko‘rsatmalarda belgilanmagan, ya’ni uning huquq va vakolatlariga kirmaydigan harakatlarni sodir etishi tushuniladi.\n\n4. Mansabdor shaxsning hokimiyat yoki mansab vakolati doirasidan chetga chiqishi masalasini hal etayotib, uning vakolat doirasini, ularni belgilovchi normativ hujjatlar yoki idoraviy yo‘riqnomalarni aniq belgilab olish va hokimiyat yoki mansab vakolati doirasidan chetga chiqish aniq ifodalanganligini aniqlash lozim. \n\nUshbu modda bo‘yicha kvalifikatsiya qilinishning zaruriy belgisi mansabdor shaxs sodir etgan g‘ayriqonuniy harakatlarning uning mansab vakolatlari bilan aloqasi hisoblanadi. Mansabdor shaxsning g‘ayriqonuniy harakatlari va uning hokimiyat hamda mansab vakolati o‘rtasidagi aloqaning yo‘qligi hokimiyat yoki mansab vakolati doirasidan chetga chiqish jinoyati tarkibini hosil qilmaydi. \n\n5. Sud amaliyotida eng ko‘p uchraydigan hokimiyat yoki mansab vakolati doirasidan chetga chiqish, bu mansabdor shaxs tomonidan:\n\n-mansabdor shaxsning boshqa mansabdor shaxs vakolatiga taalluqli harakatlarni amalga oshirishi;\n\n-qonun va qonunosti hujjatlarida ko‘rsatilgan, uning o‘zi tomonidan faqat o‘ta zarur hollarda amalga oshirilishi mumkin bo‘lgan harakatlarning sodir etishi (masalan yuqori turuvchi rahbar roziligi bilan);\n\n-hech kim, hech qanday holatda bajarish huquqiga ega bo‘la   olmaydigan qilmishlarni sodir etishdan iborat (masalan,      muayyan mansabdor shaxs oldiga qabulga kelgan fuqaroga nisbatan zo‘rlik ishlatilishi). Bundan tashqari, kollegial amalga        oshiriladigan harakatlarni mansabdor shaxsning yakka o‘zi amalga oshirishini ham vakolat doirasidan chetga chiqish deb hisoblash lozim.\n\n6. (Ijtimoiy xavfli oqibatlar tushunchasi to‘g‘risida batafsilroq JK 205-moddasi sharhiga qarang.) Mansabdor shaxsning hokimiyat yoki mansab vakolati doirasidan chetga chiqish orqali yetkazilgan zarar masalasini hal etishda qilmishning aniq holatlaridan, buzilgan ijtimoiy munosabatlar ahamiyatidan, yetkazilgan zarar xususiyati va miqdoridan kelib chiqish lozim. Ko‘p hollarda hokimiyat yoki mansab vakolati doirasidan chetga chiqib muayyan shaxsga zarar yetkaziladi. Bunda u jismoniy zarar yetkazilishida, fuqarolarning konstitutsiyaviy huquq va majburiyatlarini buzish va shaxsga mulkiy zarar yetkazishda ifodalanadi.\n\n7. Agar hokimiyat yoki mansab vakolati doirasidan chetga chiqish jabrlanuvchiga qasddan og‘ir tan jarohati yetkazish bilan o‘zaro bog‘liq bo‘lsa, qilmish jinoyatlar majmui bo‘yicha JK 206 va 104-moddasi bilan kvalifikatsiya qilinishi lozim. Kaltaklash, badanga yengil va o‘rtacha og‘ir shikast yetkazish, hokimiyat yoki mansab vakolati doirasidan chetga chiqish qilmishi tarkibiga kiritilib, tegishli moddalarga ko‘ra qo‘shimcha kvalifikatsiya qilinishi talab qilinmaydi. \n\n8. Sharhlanayotgan jinoyat tarkibining sababiy bog‘lanishi mansabdor shaxsning hokimiyat yoki mansab vakolati doirasidan chetga chiqish harakatlari va vujudga kelgan oqibatlar o‘rtasidagi sababiy bog‘lanishda namoyon bo‘ladi. Hokimiyat yoki mansab vakolati doirasidan chetga chiqqanlik uchun javobgarlik mansabdor shaxsning harakatlari huquq va manfaatlariga ziyon yetkazilgan jabrlanuvchi (jismoniy yoki yuridik shaxs)ga nisbatan u yoki bu vakolatlarga ega bo‘lganidagina vujudga keladi. \n\n9. Hokimiyat yoki mansab vakolat doirasidan chetga chiqishning subyektiv tomoni aybning qasd shakli bilan tavsiflanadi. Aybdor o‘z qilmishining o‘ziga berilgan hokimiyat va mansab vakolati doirasidan chetga chiqish harakatlarining ijtimoiy xavfliligini anglaydi, natijada fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazishi mumkinligini oldindan ko‘ra oladi, shunday bo‘lsa-da, ongli ravishda unga yo‘l qo‘yadi.\n\nJinoyat sodir etishning motivlari turlicha bo‘lishi mumkin (ish manfaatlarini noto‘g‘ri tushunish, mansabparastlik, hasad, o‘ch olish va boshqa shaxsiy adovatlar), lekin ular jinoiy javobgarlikka va jinoyatni kvalifikatsiya qilishga ta’sir ko‘rsatmaydi. Hokimiyat yoki mansab vakolati doirasidan chetga chiqish motivi va maqsadi jinoyat tarkibining zaruriy belgilari qatoriga kirmaydi va jinoiy javobgarlik kelib chiqishiga ta’sir ko‘rsatmaydi. Biroq jazo tayinlanishida hisobga olinishi mumkin. \n\n10. Sharhlanayotgan moddaning 1-qismi subyekti faqat o‘n sakkiz yoshga to‘lgan, tashkiliy-farmoyishli yoki ma’muriy-xo‘jalik vakolatlari berilgan, mas’ul mansabdor shaxs belgilariga ega bo‘lmagan shaxs bo‘lishi mumkin (JK 205-moddasi).\n\nMas’ul mansabdor shaxs sharhlanayotgan moddaning 2-qismida ko‘rib chiqilayotgan jinoyat tarkibining subyekti bo‘la oladi.\n\n11. Hokimiyat yoki mansab vakolati doirasidan chetga chiqish juda ko‘p miqdorda zarar yetkazgan holda, uyushgan guruh manfaatlarini ko‘zlab yoki mas’ul mansabdor shaxs tomonidan sodir etilsa, JK 206-moddasi 2-qismining tegishli bandi bo‘yicha kvalifikatsiya qilinadi (Juda ko‘p zarar tushunchasi to‘g‘risida JK Maxsus qismining VIII bo‘limiga; uyushgan guruh manfaatlarini ko‘zlab tushunchasi to‘g‘risida JK 29-moddasi va JK 205-moddasi sharhiga; mas’ul mansabdor shaxs tushunchasi to‘g‘risida JK 205-moddasi sharhiga  qarang)."
        },
        {
            "modda_raqami": "207-modda. Mansabga sovuqqonlik bilan qarash.",
            "matni": "Mansabga sovuqqonlik bilan qarash, ya’ni mansabdor shaxsning o‘z vazifalariga loqaydlik yoki vijdonsizlarcha munosabatda bo‘lishi oqibatida ularni bajarmasligi yoki lozim darajada bajarmasligi, fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazilishiga sabab bo‘lsa, -\n\neng kam oylik ish haqining yuz baravarigacha miqdorda jarima yoki ikki yilgacha axloq tuzatish ishlari bilan jazolanadi. \n\nO‘sha qilmish badanga o‘rtacha og‘ir yoki og‘ir shikast yetkazilishiga sabab bo‘lsa, -\n\neng kam oylik ish haqining yuz baravaridan uch yuz baravarigacha miqdorda jarima yoki ikki yildan uch yilgacha axloq tuzatish ishlari yoxud olti oygacha qamoq bilan jazolanadi. \n\nO‘sha qilmishlar:\n\na) odam o‘lishiga;\n\nb) giyohvandlik va psixotrop moddalarning ko‘p miqdorda O‘zbekiston Respublikasi davlat yoki bojxona chegaralari orqali qonunga xilof ravishda olib o‘tilishiga sabab bo‘lsa, -\n\nmuayyan huquqdan mahrum qilib, besh yilgacha ozodlikdan mahrum qilish bilan jazolanadi.",
            "sharxi": "1. Jinoyat qonunchiligida mansabga sovuqqonlik bilan qarash mansabdor shaxsning o‘z vazifalariga loqaydlik yoki vijdonsizlarcha munosabatda bo‘lishi oqibatida ularni bajarmasligi yoxud lozim darajada bajarmasligi, fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazilishiga sabab bo‘lishi bilan belgilanadi. \n\n2. Sharhlanayotgan jinoyatning obyekti JK 205-moddasi obyekti bilan bir xildir (JK 205-moddasi sharhiga qarang).\n\n3. Mansabga sovuqqonlik bilan qarashning obyektiv tomonini quyidagi zaruriy belgilar hosil qiladi:\n\n-harakat yoki harakatsizlik ko‘rinishidagi ijtimoiy xavfli qilmish – mansabdor shaxsning o‘z vazifalariga loqaydlik yoki vijdonsizlarcha munosabatda bo‘lishi;\n\n-ijtimoiy xavfli oqibatlarning kelib chiqishi – fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazilishi;\n\n-ijtimoiy xavfli qilmish va ijtimoiy xavfli oqibat o‘rtasidagi sababiy bog‘lanish.\n\n4. Mansabdor shaxsning o‘z vakolatlarini bajarmasligi to‘la va qisman bo‘lishi mumkin hamda xizmat lavozimidan kelib chiqadigan muayyan vazifalarni bajarishga haqiqiy imkoniyati bo‘lganidagi harakatsizligida namoyon bo‘ladi. Mansabdor shaxs aybiga vakolati doirasiga kirmaydigan harakatlarni bajarmaganligini qo‘shib bo‘lmaydi.\n\n5. Mansabdor shaxsning o‘z vakolatini lozim darajada bajarmasligi uning qisman, kechiktirib, noaniq bajarilishida ifoda etiladi.\n\nMansabdor shaxsning majburiyatlari qonun, qonunosti hujjatlari (yo‘riqnomalar, nizomlar), mehnat shartnomalari (shartnoma) yoki yuqori turuvchi organ (boshqaruv organlari)ning buyruqlari bilan belgilanadi. \n\nAmaliyotda jinoiy sovuqqonlik hollaridan, xususan, quyidagilar keng tarqalgan: mansabdor shaxsning yirik kamomadga olib keluvchi moddiy boyliklarni qabul qilish va topshirishga nisbatan loqaydligi, oqibatda yirik yo‘qotishlarga sabab bo‘lgan moddiy boyliklarni sarf qilish va saqlashni lozim darajada nazorat va hisob-kitob qilmaslik, natijada moddiy qiymatlarning ishdan chiqishiga olib kelgan ularni saqlash shartlariga rioya qilmaslik, natijasida davlat organlari, muassasalari faoliyati ishdan chiqishiga sabab bo‘lishi mumkin bo‘lgan hujjatlarni va hisobotni yuritishga vijdonsizlarcha munosabatda bo‘lish va hokazolar.\n\n6. Mansabga sovuqqonlik bilan qarash uchun JK 207-moddasi 1-qismiga ko‘ra fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazilgan hollardagina jinoiy javobgarlik o‘rnatiladi.\n\nSharhlanayotgan jinoyatga nisbatan ko‘p miqdorda zarar yetkazilishi deb, eng kam oylik ish haqining yuz baravaridan uch yuz baravarigacha miqdordagi zararni e’tirof etish lozim.\n\n(Jiddiy ziyon tushunchasi to‘g‘risida JK 205-moddasi sharhiga qarang.)\n\nFuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazish bilan mansabdor shaxs yo‘lga qo‘ygan mansabga sovuqqonlik bilan qarash bir-biriga sababiy bog‘liq bo‘lishi mumkin. Bunday sababiy bog‘lanishning yo‘qligi jinoiy javobgarlikni istisno qiladi. \n\nShaxsni mansabga sovuqqonlik bilan qaraganlik uchun jinoiy javobgarlikka tortish uchun quyidagilar aniqlanishi lozim:\n\n-mansabdor shaxsga qanday huquq va majburiyatlar va qaysi normativ hujjatlar bilan yuklangani;\n\n-mazkur majburiyatlarning qaysi biri bajarilmagan yoki lozim darajada bajarilmagan;\n\n-mazkur qilmish natijasida modda dispozitsiyasida belgilangan oqibatlar kelib chiqqanmi;\n\n-mazkur mansabdor shaxs tegishli mansab vakolatini bajarish uchun haqiqiy (obyektiv va subyektiv) imkoniyatlarga ega bo‘lganmi. \n\nMansabga sovuqqonlik bilan qarashda mansabdor shaxsning aybi u xizmat yuzasidan bajarishi lozim bo‘lgan ishni qilganiga yoki buni o‘z vaqtida, aniq, sifatli bajarmaganiga asoslanishi darkor. Shu munosabat bilan shaxsni mansabga sovuqqonlik bilan qarashda ayblash uchun tegishli qonunlar, boshqa normativ hujjatlar, buyruqlar, mansab ko‘rsatmalari asosida mazkur mansabdor shaxsga o‘rnatilgan tartibda qanday majburiyatlar yuklatilganini, aynan qaysi majburiyatni bajarishi lozimligini aniqlash lozim bo‘ladi. Mansabdor shaxsni uning mansab vakolati doirasiga kirmaydigan vazifalarni bajarmaganlik uchun aybdor qilishga yo‘l qo‘yilmaydi. \n\n7. Mansabga sovuqqonlik bilan qarashning tarkibi tuzilishiga ko‘ra moddiydir. Jinoyat obyektiv tomonining zaruriy belgisi fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazish ko‘rinishidagi ijtimoiy xavfli oqibatning kelib chiqishidir. Jinoyat ko‘rsatilgan oqibatlardan birining kelib chiqishi natijasida tugallangan hisoblanadi.\n\n8. Subyektiv tomondan mansabga sovuqqonlik bilan qarash ehtiyotsizlik bilan tavsiflanadi. Mansabga sovuqqonlik bilan qarash – ehtiyotsizlikdan sodir etiladigan davlat hokimiyatiga qarshi yagona jinoyatdir. \n\nQonunda mansabga sovuqqonlik bilan qarash mansab vakolatlarini bajarmaslik yoki lozim darajada bajarmaslik mansabdor shaxs (mas’ul mansabdor shaxs)ning o‘z vazifalariga loqaydlik yoki vijdonsizlarcha munosabatda bo‘lishi ekanligi belgilanganligi tufayli, ushbu shaxsda ularni lozim darajada bajarishga haqiqiy imkoniyati (obyektiv va subyektiv) bor-yo‘qligini aniqlash taqozo etiladi. \n\nJinoyatning subyektiv tomoni qonunning o‘zida ochib berilgan va mansabdor shaxs (mas’ul mansabdor shaxs)ning mansab vakolatlarini bajarishga loqayd va vijdonsizlarcha munosabati bilan tavsiflanadi. Mansabga sovuqqonlik bilan qarash ehtiyotsizlikning jinoiy beparvolik yoki o‘ziga o‘zi ishonish shakllarida namoyon bo‘lishi mumkin. \n\nShaxsga yuklatilgan majburiyatlarni lozim darajada bajarish yoki bajarmaslikning obyektiv imkoniyati, birinchi navbatda, tashqi sharoitlar bilan bog‘liq, ya’ni ularni vujudga keltirish mazkur shaxsga bog‘liq bo‘lmaydi. \n\nMuayyan mansabdor shaxs haqiqiy imkoniyatlarining subyektiv omiliga uning shaxsiy xususiyatlari: tajribasi, malakasi, salomatligi va boshqalar kiradi. Agar mansabdor shaxs tajribasizligi, malakasining yetishmasligi kabi obyektiv imkoniyatlar yoki oqibatlar tufayli o‘z majburiyatlarini bajarmasa, unda bu holat fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazilganda ham, mansabga sovuqqonlik bilan qarash deb topilmaydi. \n\n9. Mansabga sovuqqonlik bilan qarash subyekti belgilangan tartibda doimiy yoki vaqtincha yuklatilgan mansab vakolatini bajarmagan yoxud lozim darajada bajarmagan mansabdor shaxslar va mas’ul mansabdor shaxslar bo‘lishi mumkin (Subyektlar to‘g‘risida batafsilroq JK 205-moddasi sharhiga qarang). \n\nMansabdor shaxs (mas’ul mansabdor shaxs)ning o‘z vazifalarini lozim darajada bajarishiga obyektiv yoxud subyektiv imkoniyat bo‘lmasa, jinoiy javobgarlik kelib chiqmaydi.\n\n10. JK 207-moddasi – maxsus normalar (masalan, 253-modda “Radioaktiv materiallardan foydalanish qoidalarini buzish”, 162-modda “Davlat sirlarini oshkor qilish”, 163-modda “Davlat siri yoki harbiy sir hisoblangan hujjatlarni yo‘qotish”) qatoridagi umumiy norma hisoblanadi. Umumiy va maxsus normalar to‘qnash kelgan hollarda maxsus norma qo‘llaniladi. \n\n11. Sharhlanayotgan moddaning 2-qismi quyidagi kvalifikatsiya qilish belgilarini mustahkamlaydi: badanga o‘rtacha yoki og‘ir shikast yetkazilishi. \n\nAgar mansabdor shaxs o‘z majburiyatlarini bajarmasa yoki to‘liq bajarmasa, unga nisbatan loqayd va vijdonsizlarcha munosabatda bo‘lib, bu o‘rta yoki og‘ir tan jarohati yetkazilishiga olib kelsa, qilmish JK 207-moddasining 2-qismi bilan kvalifikatsiya qilinadi (O‘rta yoki og‘ir tan jarohati tushunchasi to‘g‘risida batafsilroq JK 104, 105-moddalari sharhiga qarang).\n\n12. JK 207-moddasi 3-qismi kvalifikatsiya qilish belgisi sifatida mansabga sovuqqonlik bilan qarash natijasida:\n\na)  odam o‘lishiga;\n\nb) giyohvandlik va psixotrop moddalarning ko‘p miqdorda O‘zbekiston Respublikasi davlat yoki bojxona chegaralari orqali qonunga xilof ravishda olib o‘tilishiga sabab bo‘lishini nazarda tutadi.\n\n13. Mansabga sovuqqonlik bilan qarashdan kasb yuzasidan o‘z vazifalarini bajarmaganlik yoki lozim darajada bajarmaganlik natijasida shaxsga o‘rtacha yoki og‘ir tan jarohatlari yetkazish yoxud insonning vafot etishi holatlarini farqlash lozim (JK 116-moddasi). Shu bois shaxs mansab vakolatiga tegishli bo‘lmagan kasb yuzasidan vazifalarini to‘la bajarmasa, u holda qilmishni JK 116-moddasi bo‘yicha kvalifikatsiya qilish kerak. Shaxsning kasb yuzasidan vazifalari mansab vakolatiga to‘g‘ri kelsa, qilmish sharhlanayotgan moddaning tegishli qismlari bo‘yicha kvalifikatsiya qilinadi."
        },
        {
            "modda_raqami": "208-modda. Hokimiyat harakatsizligi.",
            "matni": "Hokimiyat harakatsizligi, ya’ni mansabdor shaxsning o‘z xizmat vazifasi yuzasidan bajarishi shart va mumkin bo‘lgan harakatlarni qasddan bajarmasligi fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazilishiga sabab bo‘lsa, shuningdek, bunday harakatsizlik jinoyatga yo‘l qo‘ygan holda sodir etilgan bo‘lsa, -\n\neng kam oylik ish haqining yuz baravaridan uch yuz baravarigacha miqdorda jarima yoki uch yilgacha axloq tuzatish ishlari yoxud uch yilgacha ozodlikdan mahrum qilish bilan jazolanadi.",
            "sharxi": "\n1. Hokimiyat harakatsizligi jinoyatining mohiyati mansabdor shaxsning o‘z xizmat vazifasi yuzasidan bajarishi shart va mumkin bo‘lgan harakatlarni qasddan bajarmasligi natijasida mazkur modda dispozitsiyasida ko‘rsatilgan ijtimoiy xavfli oqibatlarni keltirib chiqarishidir.\n\n2. Jinoyatning obyekti JK 205-moddasi obyekti bilan bir xil (JK 205-moddasi sharhiga qarang).\n\n3. Obyektiv tomonning zaruriy belgilari quyidagilar hisoblanadi:\n\n-mansabdor shaxsning mansab vazifasini bajarmasligida ifodalanuvchi, shuningdek, jinoyat sodir etilishiga yo‘l qo‘yib berish bilan qo‘shilib keluvchi qilmish;\n\n-fuqarolarning huquqlari va qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazish;\n\n-ular o‘rtasidagi sababiy bog‘lanish.\n\nObyektiv tomondan jinoyat harakatsizlik orqali, ya’ni mansabdor shaxs o‘z xizmat vazifasi yuzasidan bajarishi shart va mumkin bo‘lgan vazifani bajarmasligida ifodalanadi.\n\nHokimiyat harakatsizligi deganda, mansabdor shaxsning o‘z xizmat vazifasi yuzasidan bajarishi lozim bo‘lgan harakatlarni bajarmasligi tushuniladi. Mansabdor shaxsning o‘z xizmat vazifasi doirasiga kirmaydigan harakatlarni bajarmasligi sharhlanayotgan modda tarkibini istisno etadi.\n\n4. Yo‘l qo‘yib berish deganda, mansabdor shaxsning jinoyatning oldini olishi lozim va mumkin bo‘lgani holda, jinoyat sodir etilishiga qarshilik ko‘rsatmasligi tushuniladi.\n\nMansabdor shaxsning harakatini hokimiyat harakatsizligi sifatida kvalifikatsiya qilish uchun bu harakat, qonunga ko‘ra, uning mansab yoki xizmat majburiyati hisoblanishi kerak. Yo‘l qo‘yib berish mansabdor shaxsning tayyorlanayotgan yoki sodir etilayotgan jinoyatning oldini olish imkoniyatiga ega bo‘la turib hech qanday chora ko‘rmasligi shaklida namoyon bo‘ladi. \n\n5. Hokimiyat harakatsizligi uchun mansabdor shaxsni javobgarlikka tortishda, mansabdor shaxs o‘z xizmat vazifasiga kiruvchi aynan qaysi harakatni sodir etganligi yoki harakatsizlikka yo‘l qo‘yganligi va mansabdor shaxs shu harakatni sodir etishga imkoniyati bo‘lgan-bo‘lmaganligini aniqlash zarur.\n\nHarakatsizlikning yuqoridagi ko‘rinishi mansabdor shaxsni JK 208-moddasi bilan javobgarlikka tortishga asos bo‘ladi. \n\nMuayyan harakatni amalga oshirish bevosita qonunda yoki boshqa huquqiy hujjatda (shartnomadan kelib chiqadigan majburiyat bo‘yicha; mansab holatidan va boshqalar) belgilanishi mumkin.\n\n6. Ushbu jinoyat moddiy tarkibli jinoyat bo‘lib, hokimiyat harakatsizligi orqali jiddiy ziyon ko‘rilsa, fuqarolarning huquqlari qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yetkazilgan taqdirda jinoiy javobgarlik kelib chiqadi (Jiddiy ziyon tushunchasi haqida JK 205-moddasi sharhiga qarang).\n\n7. Mansabdor shaxs o‘z xizmat vazifasini qasddan bajarmasligi oqibatida kelib chiqqan jiddiy ziyon bilan fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdordagi zarar o‘rtasida sababiy bog‘lanish aniqlanishi shart. Sababiy bog‘lanishning yo‘qligi javobgarlikni istisno etadi. \n\n8.Jinoyat kodeksi 209-moddasi dispozitsiyasida ko‘rsatilgan holatlardan birining ro‘y berishi jinoyatni tugallangan deb topish uchun asos bo‘ladi.\n\n9. Hokimiyat harakatsizligi mansabga sovuqqonlik bilan qarashdan qasddan sodir etilishi bilan farqlanadi. Qasddan sodir etilgan hokimiyat harakatsizligi jinoyati ham to‘g‘ri, ham egri qasddan sodir etilishi mumkin. \n\n10. Sharhlanayotgan moddaning subyekti maxsus – mansabdor shaxs (JK 205-moddasi sharhiga qarang) hisoblanadi.\n\nMansabdor shaxs harakatsizlikka yoki yo‘l qo‘yib berishga oldindan va’da bergan hollarda, uning harakatlari muayyan jinoyatning yordamchisi ko‘rinishida ishtirokchilik sifatida kvalifikatsiya qilinishi lozim."
        },
        {
            "modda_raqami": "209-modda. Mansab soxtakorligi.",
            "matni": "Mansab soxtakorligi, ya’ni mansabdor shaxsning g‘arazgo‘ylik yoki boshqa manfaatlarni ko‘zlab, rasmiy hujjatlarga bila turib, soxta ma’lumotlar va yozuvlar kiritishi, hujjatlarni qalbakilashtirishi yoki bila turib, soxta hujjatlar tuzishi va taqdim etishi, fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga jiddiy zarar yetkazilishiga sabab bo‘lsa, -\n\neng kam oylik ish haqining yuz baravaridan uch yuz baravarigacha miqdorda jarima yoki besh yilgacha muayyan huquqdan mahrum qilish yoxud ikki yilgacha axloq tuzatish ishlari yoki uch yilgacha ozodlikdan mahrum qilish bilan jazolanadi. \n\nO‘sha harakat:\n\na) takroran yoki xavfli retsidivist tomonidan;\n\nb) uyushgan guruh manfaatlarini ko‘zlab sodir etilgan bo‘lsa, -\n\neng kam oylik ish haqining uch yuz baravaridan olti yuz baravarigacha miqdorda jarima yoki uch yilgacha muayyan huquqdan mahrum qilib, besh yilgacha ozodlikdan mahrum qilish bilan jazolanadi. ",
            "sharxi": "1. Jinoyat obyekti – davlat boshqaruvi organlarining mavqei va faoliyati, fuqarolarning qonuniy manfaatlari, davlat va jamoat manfaatlari hisoblanadi. \n\n2. Jinoyat predmeti axborotning rasmiy hujjatlar – moddiy tashuvchilari, O‘zbekiston Respublikasi davlat hokimiyati va davlat boshqaruvining, mahalliy o‘zini o‘zi boshqarish organlari, mulkchilik shaklidan qat’i nazar, boshqa korxona, muassasa, tashkilotlarning yozma hujjatlari hisoblanadi. Aniq faktlar yoki hodisalarni tasdiqlovchi, yuridik ahamiyatga ega rasmiy hujjatlar umumiy qoida bo‘yicha tegishli shakl va rekvizitlarga ega (blank, shtamp, pechat, kirish yoki chiqish raqami, sana, mansab nomi va tegishli mansabdor shaxsning imzosi).\n\n3. Sharhlanayotgan jinoyatning obyektiv tomoni quyidagi shartli belgilar orqali namoyon bo‘ladi:\n\n-qilmish;\n\n-ijtimoiy xavfli oqibat;\n\n-qilmish va kelib chiqqan oqibatlar o‘rtasidagi sababiy bog‘lanish.\n\nQonun ko‘rib chiqilayotgan jinoyatning obyektiv tomonini ta’riflar ekan, “mansab soxtakorligi” iborasidan foydalanib, uning turli xil ekanligini ko‘rsatish orqali mazmunini ochib beradi. \n\nUlar qatoriga quyidagilar kiradi:\n\n-rasmiy hujjatlarga oldindan yolg‘on ma’lumotlar yoki yozuvlar kiritish;\n\n-ko‘rsatib o‘tilgan hujjatlarga ularning asl mazmunini buzib ko‘rsatuvchi tuzatishlar kiritish;\n\n-oldindan yolg‘on hujjatlar tuzish va berish.\n\nBu holda rasmiy hujjatni soxtalashtirish usuli moddiy bo‘lishi, ya’ni unga turli tuzatishlarni kiritish, o‘chirish, boshqa sana bilan belgilash, asl mazmunini o‘chirish va boshqasi bilan almashtirish va hokazolar hamda intellektual, ya’ni voqelikka yoki ishning haqiqiy ahvoliga to‘g‘ri kelmaydigan, yolg‘on, qalbakilashtirilgan hujjat tayyorlashdan iborat bo‘lishi mumkin. \n\nYolg‘on ma’lumotlar kiritish asl hujjatga haqiqatga to‘g‘ri kelmaydigan yozuvlarni kiritish bilan ta’riflanadi. \nHujjatlarni qalbakilashtirish hujjatning shakli hamda mazmunini to‘liq soxtalashtirishdan ham, asl hujjatlarga qisman noto‘g‘ri o‘zgartirishlar kiritishdan ham iborat bo‘lishi mumkin.\n\nMansab soxtakorligining bir turi bo‘lgan oldindan yolg‘on hujjatlarni tayyorlash va berish, nafaqat hujjatlarni soxtalashtirishdan, balki uni manfaatdor shaxsga berish orqali realizatsiya qilishdan ham iborat bo‘ladi. Mazkur qalbakilashtirish shakli boshqalardan shu jihati bilan ham farqlanadi, chunki uning uchun ikki harakat: hujjatni tayyorlash va berish talab etiladi.\n\n4. Jinoyat obyektiv tomonining zaruriy elementi fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga zarar yetkazish hisoblanadi.\n\n5. O‘zining qonunchilik tuzilishiga ko‘ra, mansab soxtakorligi moddiy tarkibga ega. Modda dispozitsiyasida ko‘rsatilgan hujjatga oldindan yolg‘on ma’lumot yoki tuzatishlar kiritish orqali oqibat kelib chiqqan vaqtdan jinoyat tugallangan  hisoblanadi.\n\n6. Mansab soxtakorligi boshqa jinoyatlarni sodir etish usuli hisoblangan hollarda qilmish jinoyatlar majmui bo‘yicha kvalifikatsiya qilinadi. Masalan, mansab soxtakorligi natijasida aldov yo‘li bilan o‘zgalar mulkini talon-toroj qilishni jinoyatlar majmui bo‘yicha JK 209 va 168-moddalari bilan kvalifikatsiya qilish lozim.\n\n7. Subyektiv tomondan jinoyat qasddan sodir etiladi. \n\nSubyektiv tomonning zaruriy belgisi soxtakorlikni amalga oshiruvchi mansabdor shaxsning g‘arazli yoki boshqa manfaati hisoblanadi.\n\nMansab soxtakorligi yolg‘on hujjatlardan foydalanib, boshqa jinoyat sodir etish uchun amalga oshirilgan holatlarda, qilmish jinoyatlar majmui bo‘yicha, ya’ni mansab soxtakorligi va boshqa jinoyat sodir etishga tayyorgarlik ko‘rish sifatida kvalifikatsiya qilinishi kerak.\n\nMansab soxtakorligi negizida g‘arazli manfaat subyektning rasmiy hujjatlarga oldindan yolg‘on ma’lumotlar va yozuvlar kiritish, qalbaki hujjatlar tayyorlash yoki tuzish va berish orqali moddiy manfaatdorligi yotadi. \n\nMansab soxtakorligi motivi kabi, boshqa shaxsiy manfaatdorlik subyekt o‘z harakatlari orqali nomoddiy fe’l-atvorga ega foyda olishidan iborat.\n\n8. Jinoyat subyekti – o‘n sakkiz yoshga to‘lgan mansabdor shaxs hisoblanadi. \n\n“Amaldagi qonunchilikka ko‘ra tadbirkorlik faoliyati bilan shug‘ullanuvchi yuridik shaxslarning rahbarlari ham mansabdor shaxslar toifasiga kiradilar. Shuning uchun, mazkur mansabdor shaxslar tomonidan bankka yoki boshqa kredit muassasaga xo‘jalik yurituvchi subyektning moliyaviy-xo‘jalik ahvoli to‘g‘risida bila turib yolg‘on ma’lumotlarni taqdim qilish yo‘li bilan kredit yoxud kredit olish uchun imtiyozlarning olinishi, kredit mablag‘larini o‘zlashtirish yoki tekinga olish maqsadi bo‘lmagan taqdirda, agar bu xatti-harakatlar oqibatida davlat yoki jamiyat manfaatlariga jiddiy ziyon yetkazilgan bo‘lsa, Jinoyat kodeksining 209-moddasi (mansab soxtakorligi) bilan tavsiflanishi kerak”[1 O‘zbekiston Respublikasi Oliy Sudi Plenumining 2000 yil 28 apreldagi “Tadbirkorlik faoliyati bilan bog‘liq qonunchilikni qo‘llash sud amaliyoti to‘g‘risida”gi qarori. 13-band, 4-xatboshi.]1.\n\nMansabdor bo‘lmagan shaxs tomonidan rasmiy hujjatlarga soxta ma’lumotlar yoki yozuvlar kiritilgan hollarda qilmish JK 228-moddasi bilan kvalifikatsiya qilinishi lozim.\n\n9. JK 209-moddasi 2-qismida sharhlanayotgan jinoyatning quyidagi og‘irlashtiruvchi holatlari ko‘rsatib o‘tilgan:\n\na) takroran yoki xavfli retsidivist tomonidan;\n\nb) uyushgan guruh manfaatlarini ko‘zlab sodir etilganligi.\n\n10. Takroriylik belgisi bo‘yicha mansab soxtakorligini kvalifikatsiya qilish mazkur jinoyat kamida ikki marta sodir etilishi (JK 209-moddasi 2-qismi “a” bandi), shaxs ularning birortasi uchun sudlanmaganligi va jinoyat tergov muddati (sudlanganlik muddati) o‘tib ketmaganligini taqozo qiladi (JK 32-moddasi sharhiga qarang). Aks holda, takroriylik mansab soxtakorligi jinoyatini kvalifikatsiya qilish belgisi sifatida qabul qilinmaydi. \n\nMansab soxtakorligi takroriyligi belgisini qayd qilish uchun quyidagilarni aniqlash lozim:\n\n-subyektning yagonaligi, ya’ni barcha sodir etilgan jinoyatlarda yagona subyekt bo‘lishi,\n\n-mansabdor shaxs JKning bir xil moddalari, qismlarida javobgarlik nazarda tutilgan kamida ikkita jinoyat sodir etgan bo‘lishi; \n\n-ushbu jinoyatlarning har biri jinoiy javobgarlikka tortiladigan bo‘lishi lozim. Basharti jinoyatlarning birinchisi ma’muriy, intizomiy javobgarlikni keltirib chiqsa yoxud hech qanday javobgarlikni keltirib chiqarmagan holatda, ikkinchisi jinoiy javobgarlikni keltirib chiqarsa, takroriylik vujudga kelmaydi;\n\n-sodir etilgan jinoyatlarning har biri mustaqil tarkibli hisoblanishi lozimligi;\n\n-ushbu jinoyatlar turli vaqtda sodir etilgan bo‘lib, aybdorning yagona qasdi bilan qamrab olinmasligi lozim.\n\nMansab soxtakorligini takroriy deb e’tirof etish uchun takroran sodir etilgan jinoyat tugallanganligi, yoxud jinoyat sodir etishga tayyorgarlik ko‘rilgani yoxud uni sodir etishga qasd etilgani ahamiyat kasb etmaydi. Ishtirokchilik shakllari ham ahamiyatga ega emas. Ularning birini sodir etishda u ijrochi, ikkinchisida – yordamchi va hokazo bo‘lishi mumkin.\n\n11. Avvalgi jinoiy qilmishlari uchun jinoiy javobgarlikka tortish muddati o‘tishidan tashqari, jinoyatning takroran sodir etilishi quyidagi hollarda mansab soxtakorligi tarkibida takroriylik kvalifikatsiya qilish belgisi mavjud bo‘lmaydi:\n\n-shaxs avval sodir etgan mansab soxtakorligi jinoyati uchun qonunda o‘rnatilgan tartibda jinoiy javobgarlikdan ozod qilingan bo‘lsa (masalan, jabrlanuvchi bilan yarashish, ayblanuvchining qilmishidan chin ko‘ngildan pushaymon bo‘lishi, qilmish va ayblanuvchi shaxsining jamiyatga xavfi yo‘qolishi va hokazo);\n\n-aybdor mansabdor shaxsning harakatlarida avvaldan davom etib kelayotgan rasmiy hujjatlarni soxtalashtirishi, ko‘ra bila turib qonunga xilof yozuvlar kiritishi, tuzishi va berishi, jinoiy harakatlarni o‘z manfaatlarini ko‘zlab sodir qilib kelishi jinoyatlar jamini tashkil qilsa. Takroriy va muntazam davom etib kelayotgan jinoyatlarni to‘g‘ri farqlash masalasi katta amaliy ahamiyatga ega bo‘lib, aybdorning harakatlariga aniq baho berishda jinoiy javobgarlikning asosini tashkil qiladi. Ushbu masalani hal qilishda nafaqat obyektiv omillar, xususan, davom etib kelayotgan jinoiy faoliyatdagi bir necha o‘xshash jinoiy harakatlar bir-biri bilan uzviy bog‘liqligi va o‘zining mohiyatiga ko‘ra yagona jinoyatning ayrim bo‘g‘inlari va ko‘rinishlari ekanligini, balki subyektiv holatlarni ham, avvaldan maqsad qilib qo‘yilgan davom etib kelayotgan muayyan jinoiy faoliyatni amalga oshirish yagona qasdining mavjudligini ham anglatadi. Qasd va maqsadning yagonaligi chetdan qaraganda bir-biridan ajratilgan jinoiy harakatlarni yagona mansab soxtakorligida mujassam qiladi. \n\nJinoiy harakatlarning har biri u yoki bu shaklga ega bo‘lgan jinoyatning mustaqil tarkibini hosil qilsa, oxirgisidan ma’lum muddatga vaqt bilan ajratilgan bo‘lsa, aybdor mansabdor shaxsning jinoiy harakatlari takroriy deb topiladi. Bunda har bir yangi sodir etiladigan jinoyatga nisbatan aybdorda yangi qasd hosil bo‘lib, u takroran sodir etilgan jinoyatda o‘z ifodasini topgan bo‘lishi lozim. Shuni ta’kidlash lozimki, aybdorning harakatlarini takroriylik belgisiga ko‘ra kvalifikatsiya qilish uchun u avvalgi sodir etgan jinoyati uchun sudlanmagan bo‘lishi yoxud sudlanganlik bekor qilingan yoki olib tashlangan bo‘lishi lozim.\n\n12. (JK 209-moddasi 2-qism “a” bandida nazarda tutilgan xavfli retsidivist tomonidan sodir etilgan mansab soxtakorligining kvalifikatsiya qilish belgisi tushunchasi to‘g‘risida JK 34-moddasi sharhiga qarang.)\n\nTakroriylikdan farqli ravishda xavfli retsidiv belgisi aybdorning avval ham xuddi shunday jinoyat sodir etgani uchun sudlangan bo‘lib, yana yangi jinoyat sodir etishini anglatadi.\n\nAybdorning harakatlarini ushbu belgilar bo‘yicha kvalifikatsiya qilish uchun quyidagi shartlar bo‘lishi talab qilinadi:\n\n-aybdorning JK 209-moddasida ko‘zda tutilgan jinoyat yoki boshqa mansab soxtakorligini sodir etganligining aniqlash;\n\n-mansab soxtakorligi uchun jinoiy javobgarlikka tortilayotgan shaxsda xuddi shunday jinoyat uchun bekor qilinmagan yoki olib tashlanmagan sudlanganlik mavjud bo‘lishi. Mazkur talablardan birining bo‘lmasligi mansabdor shaxs harakatlarida kvalifikatsiya  belgisini aniqlash imkonini bermaydi. \n\n13. Uyushgan guruh manfaatlarini ko‘zlab sodir etilgan mansab soxtakorligi JK 209-moddasi 2-qismi “b” bandi bo‘yicha kvalifikatsiya qilinishi lozim (JK 29 va 207-moddalari sharhlariga qarang)."
        },
        {
            "modda_raqami": "210-modda. Pora olish.",
            "matni": "Pora olish, ya’ni mansabdor shaxsning o‘z xizmat mavqeidan foydalangan holda sodir etishi lozim yoki mumkin bo‘lgan muayyan harakatni pora berayotgan shaxsning manfaatlarini ko‘zlab bajarishi yoki bajarmasligi evaziga shaxsan o‘zi yoki vositachi orqali qonunga xilof ekanligini bila turib, moddiy qimmatliklar olishi yoxud mulkiy naf ko‘rishi -\n\neng kam oylik ish haqining ellik baravaridan yuz baravarigacha miqdorda jarima yoki muayyan huquqdan mahrum etilgan holda besh yilgacha ozodlikdan mahrum qilish bilan jazolanadi.\n\nPora olish:\n\na) takroran, xavfli retsidivist yoki ilgari ushbu Kodeksning 211 yoki 212-moddalarida nazarda tutilgan jinoyatlarni sodir etgan shaxs tomonidan;\n\nb) ko‘p miqdorda;\n\nv) tamagirlik yo‘li bilan;\n\ng) bir guruh mansabdor shaxslar tomonidan oldindan til biriktirib sodir etilgan bo‘lsa, -\n\nbesh yildan o‘n yilgacha ozodlikdan mahrum qilish bilan jazolanadi. \n\nPora olish :\n\na) juda ko‘p miqdorda;\n\nb) mas’ul mansabdor shaxs tomonidan;\n\nv) uyushgan guruh manfaatlarini ko‘zlab sodir etilgan bo‘lsa, -\n\no‘n yildan o‘n besh yilgacha ozodlikdan mahrum qilish bilan jazolanadi. ",
            "sharxi": "1. Poraxo‘rlik – boshqaruv organlari faoliyati tartibiga qarshi qaratilgan uch mustaqil mansab jinoyatlari – pora olish, pora berish va pora olish-berishda vositachilik qilishni o‘z ichiga oladigan atama. Sanab o‘tilgan har bir tajovuz JK 210-212-moddalarida nazarda tutilgan jinoyatlar bilan bog‘liq bo‘lmagan holda sodir etilishi mumkin emas. Ular bir-biri bilan shu darajada bog‘liq bo‘ladiki, pora olish faktining mavjud emasligi pora berish faktini ham istisno etadi. \n\nMazkur jinoyatning ijtimoiy xavfliligi shu bilan izohlanadiki, pora olish mansabdor shaxslar tomonidan o‘zlarining mansab vakolatlarini ijro etishning o‘rnatilgan tartibini keskin o‘zgartiradi va bu bilan davlat xizmati manfaatlarini qo‘pol buzadi. Pora korrupsiya – hokimiyat va boshqaruv asoslarini yemiradigan, uning aholi oldidagi abro‘siga putur yetkazadigan, fuqarolarning qonuniy huquq va manfaatlariga daxl qiladigan xavfli jinoiy hodisaning nisbatan ko‘p tarqalgan va o‘ziga xos hodisasi hisoblanadi. \n\n2. Jinoyat obyekti – davlat hokimiyati va boshqaruv organlari faoliyatining o‘rnatilgan tartibi (JK 205-moddasi sharhiga qarang). \n\n3. Qonun sharhlanayotgan jinoyat predmetini mansabdor shaxsning o‘z xizmat mavqeidan foydalangan holda sodir etishi lozim yoki mumkin bo‘lgan muayyan harakatni pora berayotgan shaxsning manfaatlarini ko‘zlab bajarishi yoki bajarmasligi evaziga shaxsan o‘zi yoki vositachi orqali qonunga xilof ekanligini bila turib, moddiy qimmatliklar olishi yoxud mulkiy naf ko‘rish tushuniladigan “pora” atamasi bilan belgilaydi.\nHar qanday moddiy qimmatliklar: pul, xorijiy valyuta, qimmatbaho buyumlar, qimmatbaho qog‘ozlar, oziq-ovqat yoki sanoat mahsulotlari va boshqalar pora predmeti bo‘lishi mumkin. Pora predmetiga, shuningdek, pora beruvchi tomonidan tekinga yoki past narxlarda amalga oshiriladigan mulkiy fe’l-atvordagi turli xildagi xizmatlar ham kiritiladi (masalan, ta’mirlash ishlarini amalga oshirish)[ Qarang: O‘zbekiston Respublikasi Oliy sudi Plenumining 1999 yil 24 maydagi 19-sonli “Poraxo‘rlik ishlari bo‘yicha sud amaliyoti to‘g‘risida”gi qarorining 2-bandi. ]. \n\nShu bilan birga, mulkiy fe’l-atvorga ega bo‘lmagan foydalar pora predmeti bo‘lishi mumkin emas. Masalan, mansabdor shaxs tomonidan boshqa shaxs manfaatlariga qaratilgan o‘z harakatlari uchun nomoddiy fe’l-atvordagi xizmatlar olish: ijobiy tavsifnoma, tavsiyanoma, maqolaga taqriz va boshqalar. Muayyan shartlar mavjud bo‘lgan holda mazkur harakatlar mansab vakolatini suiiste’mol qilish yoki mansab vakolatidan chetga chiqish sifatida kvalifikatsiya qilinishi lozim. Mansabdor shaxs tomonidan biror harakat sodir etilganligi uchun u bilan jinsiy aloqaga kirishish ham pora predmeti hisoblanmaydi, muayyan shartlar bo‘lgan hollarda esa mazkur harakat JK 121-moddasi bo‘yicha kvalifikatsiya qilinishi mumkin. \n\n4. Garchi ko‘p hollarda pora bevosita yoki vositachi orqali pul berish shaklida berilishiga qaramay, sharhlanayotgan jinoyat predmetining serqirraligi pora olish va berishning xuddi shunday serqirra usullarini keltirib chiqaradi. Amaliyotda pora berishning qimmatli buyumni arzon sotish, karta o‘yinida oldindan til biriktirgan holda yutqizib qo‘yish, soxta mansab berish va pora oluvchi, uning qarindoshlari yoki boshqa ishonchli shaxslarga muntazam ravishda ish haqi to‘lab turish kabi boshqa “niqoblangan” usullari ham mavjud. \n\nAmaliyotda shunday hollar ham uchrab turadiki, moddiy qimmatliklarni olayotgan mansabdor shaxs moddiy qimmatliklar muassasa tomonidan ko‘rsatilgan xizmat evaziga olinayotganligiga ishontirish orqali mazkur qilmishlarning qonuniyligini ko‘rsatish uchun, ularni berayotgan shaxslarni chalg‘itishga harakat qiladi. Pora predmetlari pora oluvchiga – mansabdor shaxsga bevosita va vositachi – oila a’zolari, tanishlar va hokazolar orqali berilishi, shuningdek, pora oluvchining bankdagi hisob raqamiga ko‘chirilishi ham mumkin. Pora olish usuli va shakli qilmishni kvalifikatsiya qilishda ahamiyatga ega bo‘lmaydi. \n\n5. Mansabdor shaxs tomonidan uning shaxsiy va ijtimoiy hayotidagi biror-bir voqea munosabati bilan qiymati jihatidan uncha qimmat bo‘lmagan sovg‘alar olinishi pora hisoblanmaydi. Masalan, yubiley munosabati bilan uncha qimmat bo‘lmagan qo‘l soati, dissertatsiya himoyasi munosabati bilan guldasta, konfet, faxriy unvonlar olinishi. \n\nOldindan til biriktirmagan holda pora olishda aybdor shaxslarning javobgarligi masalasini hal etish vaqtida pora beruvchining motivi va poraning predmetiga e’tibor qaratish lozim. Shuning uchun, agar olingan predmet qiymati uncha katta bo‘lmasa va pora beruvchi uni minnatdorchilik sifatida bergan bo‘lsa, u holda qilmish ijtimoiy xavflilik xususiyatiga ega bo‘lmagan qilmish deb kvalifikatsiya qilinishi lozim. \n\n6. Mansabdor shaxs tomonidan xizmat mavqeidan foydalangan holda sodir etilgan harakat (harakatsizlik) uchun unga berilgan mukofot, miqdoridan qat’i nazar, quyidagi hollarda pora predmeti sifatida kvalifikatsiya qilinishi lozim: \n\n-muayyan mukofotni olishda tamagirlik mavjud bo‘lsa; \n\n-agar mukofot (yoki u haqdagi kelishuv) mansabdor shaxsning xizmat faoliyati bilan bog‘liq harakatlarini sotib olish fe’l-atvoriga ega bo‘lsa; \n\n-agar mukofot mansabdor shaxsga uning g‘ayriqonuniy harakatlari (harakatsizligi) uchun berilsa. Oldindan til biriktirmagan holda mansabdor shaxsga uning qonuniy harakatlari (harakatsizligi) uchun berilgan pul mukofotining sovg‘a yoki pora hisoblanishini mazkur mukofotning miqdori hal etadi. Bunda pora pora beruvchining manfaatlarini qondirish maqsadida berilgan hollarda, hatto pora olish shartlari qasddan oldindan kelishilmagan bo‘lsa ham, aybdorning harakatlari pora olish va berish deb hisoblanishi lozim.[ Qarang: O‘zbekiston Respublikasi Oliy sudi Plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 3-band, xatboshi. ] \n\n7. Obyektiv tomondan pora olish mansabdor shaxsning o‘z xizmat mavqeidan foydalangan holda sodir etishi lozim yoki mumkin bo‘lgan muayyan harakatni pora berayotgan shaxsning manfaatlarini ko‘zlab bajarishi yoki bajarmasligi evaziga shaxsan o‘zi yoki vositachi orqali qonunga xilof ekanligini bila turib, moddiy qimmatliklar olishi yoxud mulkiy naf ko‘rishida ifodalanadi. \n\n8. Jinoyatni kvalifikatsiya qilish vaqtida pora oluvchining porani pora beruvchining manfaatlari uchun muayyan harakatlarni sodir etish yoki sodir etmaganligi uchun olganligini inobatga olish lozim. Masalan, qamoqdan ozod qilish, lavozimi, unvonini ko‘tarish va boshqalar. Shundan kelib chiqib, pora beruvchi bilan “iliq munosabatlar” o‘rnatish va kelgusida ishonchli munosabatlarni yo‘lga qo‘yish maqsadida moddiy qiymatliklar olish bilan bog‘liq qilmish pora olish deb kvalifikatsiya qilinmasligi lozim. Chunki bunday hollarda mansabdor shaxs tomonidan boshqa shaxs foydasiga muayyan harakatlar sodir etilmasligi sababli jinoyat obyekti mavjud bo‘lmaydi, ya’ni hech qanday ijtimoiy munosabatlarga zarar yetkazilmaydi. Bunday hollarda mansabdor shaxsning harakatlari muayyan shartlar bo‘lgan taqdirda, mansab vakolatini suiiste’mol qilish deb kvalifikatsiya qilinishi mumkin.  \n\nMansabdor shaxs tomonidan o‘z bo‘ysunuvidagi shaxslardan ularning manfaatlari yo‘lida biror harakat qilish uchun pul mablag‘lari yoki boshqa qimmatliklarning olinishi pora olish sifatida kvalifikatsiya qilinishi lozim[ O‘sha joyda, 2-band, 3 xatboshi.]. Bunda sud hukmida pora beruvchi manfaatlarida qaysi harakatni sodir etish yoki etmaslik uchun pora olinganligi ko‘rsatilishi lozim[ O‘sha joyda, 3-band, 1 xatboshi.].\n\n9. Shuni ham ta’kidlash joizki, mansabdor shaxs qilmishini pora olish deb kvalifikatsiya qilish uchun pora predmetini olish vaqti hech qanday ahamiyatga ega bo‘lmaydi[ Qarang: O‘zbekiston Respublikasi Oliy sudi Plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 3-xatboshi]. \n\nPora mansabdor shaxs tomonidan pora beruvchi manfaatida muayyan harakatni sodir etishgacha bo‘lgan vaqtda (sotib olish porasi) yoki pora predmeti mansabdor shaxs tomonidan pora beruvchi manfaatida muayyan harakat sodir etilgandan keyin olinishi mumkin (pora-mukofot). Bunda qilmishni kvalifikatsiya qilish chog‘ida poraning oldindan shartlashilganligi ahamiyatga ega bo‘lmaydi[ O‘sha joyda.]. \n\n10. Mansabdor shaxs tomonidan o‘z mansab mavqeidan foydalanish deganda, nafaqat mansabdor shaxs vakolatiga kiradigan harakatlarni sodir etish, balki pora beruvchi manfaatlarida boshqa mansabdor shaxslarga ta’sir etish orqali ularning vakolatlaridan foydalangan holda muayyan harakatlar sodir etish ham tushuniladi. \n\n11. Pora pora beruvchi manfaatlarida muayyan harakatlar sodir etish berilgan g‘ayriqonuniy mukofot bo‘lib hisoblanadi.  \n\nPora beruvchi manfaatlari deganda, nafaqat uning shaxsiy manfaatlarini, balki uchinchi shaxslarning har qanday manfaatlarini ham tushunish lozim (bu yaqin qarindoshlar, yaqin shaxslar va boshqalar bo‘lishi ham mumkin). Pora olish moddiy tarkibli jinoyat hisoblanganligi sababli, pora oluvchi tomonidan pora predmetining hatto bir qismini olgan taqdirda ham, pora beruvchi manfaatida biror harakat qilganlikdan qat’i nazar, tugallangan hisoblanadi. Lekin qilmishni kvalifikatsiya qilishda nazarda tutilayotgan poraning miqdoriga e’tibor qaratish lozim. \n\nJinoyatni sharhlanayotgan modda bo‘yicha kvalifikatsiya qilish uchun porani mansabdor shaxsning o‘zi yoki u buyurgan boshqa shaxs olganligi fakti ahamiyatga ega emas[ Qarang: O‘zbekiston Respublikasi Oliy sudi Plenumining 1999 yil 24 maydagi 19-sonli “Poraxo‘rlik ishlari bo‘yicha sud amaliyoti to‘g‘risida”gi qarorining 3-bandi. ].\n\n12. Mansabdor pora beruvchi manfaatlarida harakat qilish vakolatiga ega bo‘lmagan, lekin o‘zining mansab mavqei tufayli mazkur harakatlarning boshqa shaxslar tomonidan sodir etilishi bo‘yicha choralar ko‘rgan hollarda ham qilmish pora olish sifatida kvalifikatsiya qilinadi. \n\n13. Mansabdor shaxs tomonidan o‘zining shaxsiy aloqalaridan foydalanish xizmat mavqeidan foydalanish sifatida baholanmasligi kerak. \n\n14. Oldindan kelishilgan pora oluvchi irodasiga bog‘liq bo‘lmagan holatlarga ko‘ra olinmay qolgan hollarda (masalan, pora berilayotgan vaqtda jinoyat qidiruv bo‘limi xodimlari tomonidan jinoyatning to‘xtatilishi) qilmish JK 25-moddasi 2-qismi va 210-moddasi bo‘yicha pora olishga suiqasd qilish tarzida kvalifikatsiya qilinishi lozim. \n\n15. Pora olishning subyektiv tomoni – to‘g‘ri qasd: aybdor (pora oluvchi) moddiy qimmatliklar yoki mulkiy foyda unga o‘zining xizmat mavqeidan kelib chiqib pora beruvchi manfaatida biror-bir harakatni sodir etish yoki etmaslik uchun pora sifatida berilayotganligini anglaydi va buni xohlaydi. Garchi ko‘pgina hollarda pora olish g‘arazli maqsadda sodir etilsa-da, biroq jinoyatning maqsadi va motivi bu qilmishni kvalifikatsiya qilishda ahamiyatga ega emas. \n\n16. Faqat maxsus subyekt – davlat, kooperativ, jamoat yoki boshqa korxona, muassasa va tashkilotlarda doimiy yoki vaqtinchalik asosda ma’muriy-xo‘jalik va tashkiliy vazifani bajarayotgan mansabdor shaxs pora olishning subyekti hisoblanadi. Pora beruvchi manfaatlarida harakat qilish vakolatiga ega bo‘lmasa-da, o‘zlarining mansab mavqeidan kelib chiqqan holda mazkur harakatlarning boshqa mansabdor shaxslar tomonidan sodir etilishi uchun choralar ko‘rgan mansabdor shaxslar ham mazkur jinoyatlarning subyekti hisoblanadi[ Qarang: O‘zbekiston Respublikasi Oliy Sudi plenumining 1999 yil 24 maydagi 19-sonli “Poraxo‘rlik ishlari bo‘yicha sud amaliyoti to‘g‘risida”gi qarorining 1-bandi. ].\n\nYuridik adabiyotlar va sud-tergov amaliyotida professor-o‘qituvchilar tarkibi va tibbiyot xodimlarini sharhlanayotgan modda bo‘yicha javobgarlikka tortish masalasi aniq hal etilmagan. O‘qituvchi doimiy ravishda biror-bir ma’muriy lavozimni (rektor, prorektor, dekan, direktor va boshqa lavozimlarni) egallab turgan vaqtda yoki vaqtinchalik tashkiliy vazifalarni (qabul komissiyasining a’zosi lavozimini) bajarayotgan vaqtda mansabdor shaxs deb topilishi mumkin. \n\nShifokor, agar u sog‘liqni saqlash tizimida ma’muriy-xo‘jalik yoki tashkiliy faoliyat bilan bog‘liq mansabda (bosh shifokor, bosh shifokor o‘rinbosari, bo‘lim boshlig‘i va hokazo mansabda) bo‘lsagina, mansabdor shaxs hisoblanadi. Boshqa barcha hollarda o‘qituvchi va shifokorlar ham o‘zlarining kasbiy burchlarini bajarganliklari sababli mansabdor shaxs deb topilishlari mumkin emas. \n\n17. JK 210-moddasining 2-qismi pora olishning quyidagi kvalifikatsiya qilish tarkiblari: \n\na) takroran, xavfli retsidivist yoki ilgari JK 211 yoki 212-moddalarida nazarda tutilgan jinoyatlarni sodir etgan shaxs tomonidan;\n\nb) ko‘p miqdorda;\n\nv) tamagirlik yo‘li bilan;\n\ng) bir guruh mansabdor shaxslar tomonidan oldindan til biriktirib sodir etilganligi uchun javobgarlikni nazarda tutadi.\n\n18. Takroriy jinoyatlarning umumiy tushunchasi JKning 32-moddasida ochib beriladi (ko‘rsatilgan modda sharhiga qarang). \n\nPora olishning kvalifikatsiya qilish belgisi sifatida takroriylik ushbu jinoyatlardan birortasini javobgarlikka tortish muddati o‘tmagan holda kamida ikki marta sodir etishni talab etadi.[ Qarang: O‘zbekiston Respublikasi Oliy Sudi plenumining 1999 yil 24 maydagi 19-sonli “Poraxo‘rlik ishlari bo‘yicha sud amaliyoti to‘g‘risida”gi qarori, 8-band, 1-xatboshi.] Agar mansabdor shaxs bittasi tugatilmagan bo‘lgan pora olishning ikki fakti bo‘yicha javobgarlikka tortilayotgan bo‘lsa, qilmish jinoyatlar majmui bo‘yicha pora olishga suiqasd qilish va takroriy pora olish tarzida kvalifikatsiya qilinadi. Bunda shuni alohida ta’kidlash joizki, mazkur qilmishlarning turli vaqtlarda sodir etilishida aybdorda mazkur qilmishlarga nisbatan umumiy emas, balki alohida qasd mavjud bo‘ladi. \nShu bilan birga, mansabdor shaxs tomonidan bir necha shaxslardan bir nechta pora olish, agar ularning har biriga alohida harakatlar sodir etilishi nazarda tutilsa, mazkur qilmish takroran sodir etilgan jinoyat sifatida kvalifikatsiya qilinishi lozim[ Qarang: O‘zbekiston Respublikasi Oliy Sudi plenumining 1999 yil 24 maydagi 19-sonli “Poraxo‘rlik ishlari bo‘yicha sud amaliyoti to‘g‘risida”gi qarori, 2-qism, 8-band.]. Bunda har bir pora beruvchi manfaatida amalga oshiriladigan alohida harakatlar o‘zining mazmuni bo‘yicha bir xil yoki har xil bo‘lishi mumkin. Poraning oldindan kelishilgan summasi miqdorining mansabdor shaxs tomonidan oshirilishi, agar bu pora beruvchi manfaatlarida oldingi natijani ko‘zlab harakat sodir etilsa, takroriylik belgisini keltirib chiqarmaydi. \n\nTurli usullarda pora olish yagona davom etuvchi jinoyatni shakllantiradi va takroriylik belgisi bilan kvalifikatsiya qilinishi mumkin emas (JK 32-moddasi sharhiga qarang).\n\nMansabdor shaxs bir necha pora beruvchilarning umumiy manfaatlarida bir harakatni sodir etgan hollarda, pora olishda takroriylik mavjud bo‘lmaydi. Masalan, jinoyatning bir necha ishtirokchilariga nisbatan jinoyat ishini tugatish uchun pora olish. \n\n19. Xavfli retsidivist tomonidan pora olinishi JK 210-moddasi 2-qismi “a” bandi bo‘yicha kvalifikatsiya qilinishi lozim (JK 34-moddasi sharhiga qarang).\n\n20. Sharhlanayotgan modda 2-qismining “a” bandida xavfli retsidivist yoki ilgari JK 211 yoki 212-moddalarida nazarda tutilgan jinoyatlarni sodir etgan shaxs tomonidan pora olinishi nazarda tutilgan (Batafsilroq mazkur moddalar sharhiga qarang).\n\n21. Ko‘p miqdordagi pora deganda, (JK 210-moddasi 2-qismi “b” bandi) eng kam oylik ish haqining yuz baravaridan uch yuz baravarigacha miqdordagi pora tushunilishi lozim. Pora predmetining bahosi o‘sha mahsulot yoki xizmatlarning narxiga qarab, ularga asoslanishning iloji bo‘lmagan holda esa ekspertlar xulosasiga asosan aniqlanadi[ Qarang: O‘zbekiston Respublikasi Oliy sudi Plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 10-band, 1-xatboshi.]. \n\nBunda mazkur miqdordagi pora nafaqat bir vaqtda, balki agar uning berilishi yagona davom etuvchi jinoyatning epizodlaridan iborat bo‘lsa, turli vaqtlarda alohida qismlarga bo‘lib olinishi mumkin. \n\n22. Pora olish jinoyatining kvalifikatsiya qilish belgisi sifatida tamagirlik yo‘li bilan pora olish (JK 210-moddasi 2-qismining “v” bandi) deganda, mansabdor shaxs tomonidan pora beruvchiga uning qonuniy manfaatlariga ziyon yetkazish yoki uni manfaatlariga ziyon yetkazilishining oldini olish uchun pora beradigan ahvolga solib qo‘yadigan harakatni sodir etish tahdidi bilan qo‘yiladigan talab tushuniladi. Mazkur talabga ko‘ra, bunday harakatlar, masalan, o‘quv yurtiga qabul qilish qoidalarini buzgan holda qabul qilish, jinoyat ishini g‘ayriqonuniy tugatish va boshqalar uchun mansabdor shaxslarga beriladigan poralarda tamagirlik belgilari bo‘lmaydi[ O‘sha joyda, 11-band.].  \nTamagirlik yo‘li bilan pora olish quyidagi uch shaklda bo‘lishi mumkin: \n\n-mansabdor shaxs tomonidan fuqaroning qonuniy huquq va manfaatlariga zarar yetkazishi mumkin bo‘lgan harakatni sodir etish tahdidi bilan pora talab etishi; \n\n-mansabdor shaxs tomonidan fuqaroning qonuniy huquq va manfaatlariga zarar yetkazishi mumkin bo‘lgan harakatni qasddan sodir etish bilan bog‘liq shunday sharoitlarning yaratilishi; \n\n-mansabdor shaxs o‘z vakolati doirasida bajarishi shart va mumkin bo‘lgan fuqaroning arizasini qanoatlantirish uchun pora talab qilishi. \n\n“O‘zlarining harakatlari bilan bozorga mahsulot va ishlab chiqaruvchilarning kirishini cheklovchi, sun’iy ravishda narxlarni yuqori darajada saqlab turuvchi bozor ma’muriyati mansabdor shaxslari, shuningdek, savdo sohasida faoliyat yurituvchi boshqa mansabdor shaxslar Jinoyat kodeksining 210-moddasi bo‘yicha javobgarlikka tortiladi”[ Qarang: O‘zbekiston Respublikasi Oliy sudi Plenumining  qarori.]. \n\n23. Pora oluvchining vakolatiga kirmaydigan harakatlarni sodir etish tahdidi bilan pora talab etish tamagirlik bilan pora olish jinoyati tarkibini keltirib chiqarmaydi, bunday harakatlar JK 165-moddasi bo‘yicha kvalifikatsiya qilinadi. \n\n24. Mansabdor shaxs tomonidan tamagirlik bilan pora olishga qaratilgan harakatlarning sodir etilishi, pora predmeti olinmagan hollarda, mazkur jinoyatni sodir etishga suiqasdni keltirib chiqaradi. \n\n25. Bir guruh mansabdor shaxslar tomonidan oldindan til biriktirib pora olish kvalifikatsiya qilish belgisini tahlil etish chog‘ida JK 27-31-moddalariga e’tibor qaratish lozim.\n\nPora olayotgan mansabdor shaxs pora beruvchi yoki vositachi bilan til biriktiradi. Lekin mazkur holat poraning bir guruh mansabdor shaxslar tomonidan til biriktirib olinganligini bildirmaydi. Qonun bu yerda oldindan til biriktirib harakat qilgan kamida ikki nafar bajaruvchi-pora oluvchilarni talab etadi. \n\nPora olish ikki yoki undan ortiq mansabdor shaxslar tomonidan oldindan til biriktirib sodir etilgan hollarda, uni olingan deb hisoblash mumkin. Bunday hollarda mansabdor shaxslardan hatto biri pora olgan vaqtdan boshlab jinoyat tugallangan hisoblanadi. Bunda pora oluvchining pora olishda bir guruh mansabdor shaxslar ishtirok etishini anglaganligi ahamiyatga ega emas[ Qarang: O‘zbekiston Respublikasi Oliy Sudi plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 9-band, 1-xatboshi.]. \n\nBiron-bir fuqaro o‘zini mansabdor shaxs deb hisoblab, boshqa mansabdor shaxs bilan oldindan til biriktirgan ikki kishi uchun pora olgan hollarda, uning harakatini pora olishda ishtirok etish sifatida, boshqa og‘irlashtiruvchi holatlar bo‘lmagan taqdirda, JK 210-moddasi 1-qismi va 28-moddasi bilan, mansabdor shaxsning harakatlarini esa JK 210-moddasi 1-qismi bo‘yicha kvalifikatsiya qilish lozim. Shunday qilib, guruh tarkibiga oldindan til biriktirgan faqat mansabdor shaxs hisoblangan shaxslargina kirishi mumkin.\n\nTil biriktirish jinoyat boshlanishiga qadar sodir etilgan hollarda oldindan til biriktirish hisoblanadi. Bunda mansabdor shaxslar aniq pora beruvchiga murojaat etmasdan, shuningdek, murojaat etgandan keyin ham o‘zaro til biriktirishi mumkin. So‘nggi holatda til biriktirish ishtirokchilarning biri tomonidan pora olish vaqti tugagunga qadar sodir etilishi tufayli u oldindan sodir etilgan deb hisoblanadi. \nPora oluvchilar yakdil bo‘lib, pora olishni oldindan kelishib harakat qilgan hollar bir guruh mansabdor shaxslarning oldindan til biriktirishi hisoblanadi. Bunda guruh tarkibiga kiruvchi mansabdor shaxslarning harakatlari o‘z mazmuniga ko‘ra bir xil bo‘lishi yoki bir-biridan farq qilishi ham mumkin. \n\nKvalifikatsiya qilishda bir guruh shaxslar tomonidan oldindan til biriktirish belgisi bo‘lishi uchun har bir mansabdor shaxsning pora beruvchi manfaatida alohida xizmat harakatlarini sodir etishi talab etiladi. Mazkur shart pora oluvchilar jinoiy guruhi ishtirokchisini pora olishga yordam beradigan yoki vositachi hisoblangan mansabdor shaxslardan chegaralab qo‘yadi.\n\nTamagirlik yo‘li bilan pora olish quyidagi uch shaklda bo‘lishi mumkin: \n\n-mansabdor shaxs tomonidan fuqaroning qonuniy huquq va manfaatlariga zarar yetkazishi mumkin bo‘lgan harakatni sodir etish tahdidi bilan pora talab etishi; \n\n-mansabdor shaxs tomonidan fuqaroning qonuniy huquq va manfaatlariga zarar yetkazishi mumkin bo‘lgan harakatni qasddan sodir etish bilan bog‘liq shunday sharoitlarning yaratilishi; \n\n-mansabdor shaxs o‘z vakolati doirasida bajarishi shart va mumkin bo‘lgan fuqaroning arizasini qanoatlantirish uchun pora talab qilishi. \n\n“O‘zlarining harakatlari bilan bozorga mahsulot va ishlab chiqaruvchilarning kirishini cheklovchi, sun’iy ravishda narxlarni yuqori darajada saqlab turuvchi bozor ma’muriyati mansabdor shaxslari, shuningdek, savdo sohasida faoliyat yurituvchi boshqa mansabdor shaxslar Jinoyat kodeksining 210-moddasi bo‘yicha javobgarlikka tortiladi”[ Qarang: O‘zbekiston Respublikasi Oliy sudi Plenumining  qarori.]. \n\n26. Pora olgan mansabdor shaxs pora beruvchining manfaatlarini to‘la qondira olmasligini tushungan holda poraning bir qismini oldindan til biriktirmagan boshqa mansabdor shaxsga pora beruvchining manfaatlarini to‘la qondirish uchun bergan hollarda, uning harakatlari jinoyatlar majmui bo‘yicha, ya’ni pora olish va berish bo‘yicha kvalifikatsiya qilinishi lozim[ Qarang: O‘zbekiston Respublikasi Oliy Sudi plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 9-band, 1-xatboshi.]. \n\n27. Mansabdor shaxs bilan aloqaga kirishgan pora beruvchi unga pora berayotgan vaqtda masalaning hal bo‘lishi boshqa mansabdor shaxsga bog‘liqligini bilib, poraning bir qismini unga berishni so‘ragan hollarda, pora beruvchining harakatlari pora berish, birinchi mansabdor shaxsning harakatlari pora olish va pora olish-berishda vositachilik qilish, ikkinchi mansabdor shaxsning harakatlari esa pora olish sifatida kvalifikatsiya qilinishi lozim. Lekin agar mansabdor shaxslar orasida oldindan til biriktirish fakti mavjud bo‘lsa, bu haqda pora beruvchining xabari bo‘lmagan taqdirda ham, mansabdor shaxslar JK 210-moddasining 2-qismi “g” bandi bo‘yicha javobgarlikka tortiladi. \n\n28. Pora olishda bir guruh mansabdor shaxslar tomonidan oldindan til biriktirib sodir etish deb kvalifikatsiya qilish belgisi mavjud bo‘lishi uchun quyidagi holatlar yig‘indisi mavjud bo‘lishi kerak: \n\n-pora olish haqida til biriktirish ikki yoki undan ortiq mansabdor shaxslar o‘rtasida sodir etilishi lozim; \n\n-mazkur til biriktirish mansabdor shaxslardan biriga pora berilishi vaqtidan oldin amalga oshirilgan bo‘lishi kerak; \n\n-til biriktirishda ishtirok etuvchi har bir ishtirokchi pora oluvchi manfaatlarida o‘z mansab mavqeidan foydalanib aniq harakat (harakatsizlik) sodir etishi lozim; \n\n-har bir mansabdor shaxs hech bo‘lmaganda poraning bir qismini olgan bo‘lishi lozim. \n\n29. Guruh ishtirokchilarining loaqal biri tomonidan pora olingan vaqtdan boshlab jinoyat tugallangan hisoblanadi. \n\n30. Bir guruh shaxslarning oldindan til biriktirib pora olishida poraning miqdori olingan qimmatliklar va xizmatlarning umumiy qiymatidan kelib chiqib aniqlanadi. \n\n31. Tamagirlik yo‘li bilan pora olish deb kvalifikatsiya qilish belgisi, garchi pora beruvchi bilan jinoiy guruh ishtirokchilaridan biri aloqaga kirishgan bo‘lsa ham, pora olishning bunday usulidan xabardor bo‘lgan jinoiy guruhning barcha ishtirokchilariga nisbatan qo‘llaniladi. \n\n32. JK 210-moddasining 3-qismi: \n\na) juda ko‘p miqdorda;\n\nb) mas’ul mansabdor shaxs tomonidan;\n\nv) uyushgan guruh manfaatlarini ko‘zlab sodir etilgan pora olishning maxsus kvalifikatsiya qilingan tarkibini nazarda tutadi. \n\n33. Juda ko‘p miqdorda pora olish harakati JK 210-moddasining 3-qismi bo‘yicha kvalifikatsiya qilinadi. Eng kam oylik ish haqining uch yuz baravari va undan ortiq bo‘lgan zarar miqdori juda ko‘p miqdor deb hisoblanadi. Juda ko‘p miqdordagi noqonuniy mukofotlash qismlarga bo‘linib olingan hollarda, agar mazkur harakatlar bitta davom etayotgan jinoyatning epizodlaridan iborat bo‘lsa, qilmish tegishli ravishda ko‘p yoki juda ko‘p miqdorda pora olish deb kvalifikatsiya qilinishi lozim[ Qarang: O‘zbekiston Respublikasi Oliy Sudi plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 10-band.]. \n\n34. (Mas’ul mansabdor shaxs tushunchasi to‘g‘risida JK 205-moddasi sharhiga qarang.)\n\n35. (Jinoiy guruh manfaatlarida pora olish borasida JK 29 va 205- moddalari sharhiga qarang.) \n\n36. Pora olgan shaxsning harakatlarida JK 210-moddasining turli qismlarida nazarda tutilgan jinoyatlar belgilari mavjud bo‘lgan hollarda (masalan, ko‘p miqdorda va uyushgan guruh manfaatlarini ko‘zlab pora olish), qilmish nisbatan og‘irroq jazoni nazarda tutadigan qism bilan kvalifikatsiya qilinishi lozim. Bunda shaxsni ayblanuvchi sifatida jalb qilish to‘g‘risidagi qaror va hukmda jinoyatni kvalifikatsiya qilishning barcha belgilari ko‘rsatilishi lozim. \n\n37. Jinoyat ishtirokchilikda sodir etilgan hollarda qilmishning ijtimoiy xavflilik xususiyatini o‘zida aks ettiruvchi kvalifikatsiya qilish belgilari (tamagirlik yo‘li bilan pora olish, poraning miqdori, uyushgan guruh manfaatlarini ko‘zlab pora olish), agar bu holatlar ishtirokchilarning umumiy qasdi bilan qamrab olingan bo‘lsa, pora olish ishtirokchilariga ham tegishli bo‘lishi lozim. Mansabdor shaxsning shaxsiga daxldor bo‘lgan holatlar (takroriylik, xavfli retsidivist) pora olishning boshqa ishtirokchilariga nisbatan hech qanday holatda qo‘llanilishi mumkin emas. \n\nPora olishni uyushtiradigan, bunga qiziqtiradigan yoki vositachilik funksiyasini bajarish bilan bir qatorda pora olishga yordam beradigan shaxsning harakatlari pora olishda ishtirokchilik sifatida kvalifikatsiya qilinishi lozim. Bunda mazkur shaxs qilmishini kvalifikatsiya qilish bilan bog‘liq masala uning maqsadi, kimning manfaatlarida, kim tomonida – (pora oluvchi yoki pora beruvchi) harakat qilganligi kabi holatlarni inobatga olgan holda hal etilishi lozim. Bunday hollarda JK 212-moddasi bilan qo‘shimcha kvalifikatsiya qilish talab etilmaydi[ Qarang: O‘zbekiston Respublikasi Oliy sudi Plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 7-band, 2-xatboshi.]. \n38. Jinoyatning ijtimoiy xavfliligining yuqoriligini xarakterlovchi kvalifikatsiya qilish belgilari (tamagirlik, poraning ko‘p va juda ko‘p miqdorda olinishi, pora oluvchining mas’ul mansabdor shaxsligi) jinoyat ishtirokchilariga nisbatan ularning qasdi bilan qamrab olingan hollardagina qo‘llaniladi. Shu bilan birga jinoyat ishtirokchilarining qilmishini kvalifikatsiya qilish chog‘ida boshqa ishtirokchilarning shaxsini tavsiflovchi belgilar (bir necha marotaba pora olganlik yoki berganlik, pora olish-berishda vositachilik qilganlik, pora bo‘yicha sudlanganligi mavjudligi) inobatga olinmasligi lozim.[ O‘sha joyda, 14-band.] \n\n39. Poraning predmeti hisoblangan va ashyoviy dalil deb e’tirof etilgan olingan pullar va boshqa qimmatliklar Jinoyat-protsessual kodeksining 211-moddasiga asosan davlat daromadiga o‘tkaziladi. Pora sifatida berilgan pul yoki boshqa qimmatliklar aniqlanmagan hollarda asossiz olingan mol-mulk sud tomonidan davlat daromadiga o‘tkaziladi[ O‘sha joyda, 17-band.]."
        },
        {
            "modda_raqami": "211-modda. Pora berish.",
            "matni": "Pora berish, ya’ni mansabdor shaxsning o‘z xizmat mavqeidan foydalangan holda sodir etishi lozim yoki mumkin bo‘lgan muayyan harakatni pora bergan shaxsning manfaatlarini ko‘zlab bajarishi yoki bajarmasligi evaziga unga bevosita yoki vositachi orqali qonunga xilof ekanligini bila turib, moddiy qimmatliklar berish yoki uni mulkiy manfaatdor etish, - \n\neng kam oylik ish haqining ellik baravarigacha miqdorda jarima yoki uch yilgacha axloq tuzatish ishlari yoxud olti oygacha qamoq yoki uch yilgacha ozodlikdan mahrum qilish bilan jazolanadi.\n\nPora berish:\n\na) takroran, xavfli retsidivist yoki ilgari ushbu Kodeksning 210 yoki 212-moddalarida nazarda tutilgan jinoyatlarni sodir etgan shaxs tomonidan;\n\nb) ko‘p miqdorda sodir etilgan bo‘lsa, - \n\nuch yildan besh yilgacha ozodlikdan mahrum qilish bilan jazolanadi.\n\nPora berish:\n\na) juda ko‘p miqdorda;\n\nb) uyushgan guruh manfaatlarini ko‘zlab;\n\nv) mas’ul mansabdor shaxs tomonidan sodir etilgan bo‘lsa, - \n\nbesh yildan o‘n yilgacha ozodlikdan mahrum qilish bilan jazolanadi.\n\nBasharti, shaxsga nisbatan pora so‘rab tovlamachilik qilingan bo‘lsa yoki bu shaxs jinoiy harakatlar sodir etilganidan keyin bu haqda o‘z ixtiyori bilan arz qilsa, chin ko‘ngildan pushaymon bo‘lib, jinoyatni ochishda faol yordam bergan bo‘lsa, bunday shaxs javobgarlikdan ozod etiladi.",
            "sharxi": "1. Jinoyatning obyekti va predmeti – pora berish – pora olish jinoyati tarkibi belgilari bilan bir xil.\n\n2. Sharhlanayotgan jinoyat obyektiv tomondan mansabdor shaxsga bevosita yoki vositachi orqali pora berishda ifodalanadi.\n\nPora berish, mansabdor shaxsning o‘z xizmat mavqeidan foydalangan holda sodir etishi lozim yoki mumkin bo‘lgan muayyan harakatni pora bergan shaxsning manfaatini ko‘zlab bajarishi yoki uning mulkiy manfaatdor etilishida ifodalanadi.\n\nShaxs o‘zi o‘g‘irlagan mulkni pora tariqasida bersa, uning harakatlari pora berish va o‘g‘rilik bo‘yicha kvalifikatsiya qilinadi.\n\n3. Agar pora berish bir necha harakatlarda sodir etilsa, jinoyat pora oluvchiga poraning hech bo‘lmaganda bir qismi berilgan paytdan e’tiboran tugallangan hisoblanadi. Konvertga solingan pulni mansabdor shaxsning stoli yoki kabinetidagi boshqa joyga qo‘yish, agar bu pul olinmagan bo‘lsa, pora berishga suiqasd qilish hisoblanadi.\n\nShuning uchun, jinoyat poraning hech bo‘lmaganda bir qismi berilgan hamda mansabdor shaxs tomonidan olingan bo‘lsa, tugallangan hisoblanadi, aks holda pora berishga harakat qilgan shaxsning harakatlari pora berishga suiqasd sifatida kvalifikatsiya qilinishi lozim[ Qarang: O‘zbekiston Respublikasi Oliy sudi Plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 5-band. ]. Moddiy qimmatliklarni konvertda pochta orqali jo‘natish va hatto mansabdor shaxsning qarindoshlari yoki vositachiga berish, agar mansabdor shaxs tomonidan rad etilsa, pora berishga suiqasd sifatida kvalifikatsiya qilinishi lozim.\n\nPora berishga suiqasd uchun pora beruvchi va “yolg‘on vositachi” javobgarlikka tortiladi. “Yolg‘on vositachi”, ya’ni porani mansabdor shaxsga beraman deb aldash yo‘li bilan uni o‘zlashtirgan shaxs firibgarlik uchun javobgarlikka tortiladi. Pora bergan shaxsning harakatlari pora berishga suiqasd sifatida kvalifikatsiya qilinadi. Bu yerda pora berilishi kerak bo‘lgan aniq mansabdor shaxs aytilgan yoki aytilmaganining ahamiyati yo‘q[1 Qarang: O‘zbekiston Respublikasi Oliy sudi Plenumining 1999 yil 2.4 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 6-band. ].\n\n4. Agar pora beruvchi shaxs mansabdor shaxsni xizmat bo‘yicha noqonuniy harakatlarni sodir etishga jalb qilsa, uning harakati nafaqat pora berish, balki mansabdor shaxsni jinoyat sodir etishga jalb qilish bilan ham kvalifikatsiya qilinadi.\n\n5. Subyektiv tomondan jinoyat to‘g‘ri qasddan sodir etiladi. Pora beruvchi mansabdor shaxsga pora predmetini mukofot sifatida, o‘zining mansab mavqeidan kelib chiqib uning manfaati yo‘lida biron-bir harakatni sodir etishi yoki etmasligi uchun berilayotganligini anglaydi va shuni xohlaydi. \n\nPora berishning motivi va maqsadi kvalifikatsiya qilishda ahamiyatga ega emas.\n\n6. Motiv har xil bo‘lishi mumkin: g‘arazli niyatda, javobgarlikdan ozod bo‘lish maqsadida, pora beruvchining manfaatini ko‘zlaydigan mansabdor shaxs qarorini rag‘batlantirish va boshqalar. Pora, shuningdek, pora beruvchi rahbarlik qilayotgan yoki mehnat qilayotgan korxona, tashkilot tomonidan berilishi mumkin.\n\n7. Jinoyat subyekti – o‘n olti yoshga to‘lgan har qanday aqli raso shaxs.\n\nPora berish orqali harakat yoki harakatsizlikka erishish uchun boshqa shaxsga pora taklif etgan shaxs, pora beruvchi sifatida javobgarlikka tortiladi. Pora evaziga ma’lum harakatlarni bajarishga kelishgan shaxs va porani topshirgan shaxs pora berishda ishtirokchilar sifatida javobgarlikka tortiladi.\n\nAgar shaxs taklif mazmunini bilib, porani faqat topshirsa, uning harakatlari pora berishda vositachi sifatida kvalifikatsiya qilinadi[ Qarang: o‘sha joyda. ].\n\n8. JK 211-moddasi 2-qismida:\n\na) takroran, xavfli retsidivist yoki ilgari JK 210 yoki 212-moddalarida nazarda tutilgan jinoyatlarni sodir etgan shaxs tomonidan;\n\nb) ko‘p miqdorda sodir etilgani uchun javobgarlik nazarda tutilgan.\n\n9. Pora berishni takroriylik belgisi bo‘yicha kvalifikatsiya qilish uchun qonunda nazarda tutilgan jinoiy javobgarlikka tortish muddatlari o‘tib ketmagan vaqt mobaynida, ushbu jinoyat kamida ikki marta sodir etilishi lozim.\n\nTakroran pora berish kamida ikki marta, bir mansabdor shaxsga turli vaqtlarda yoki bir necha mansabdor shaxslarga turli vaqtda amalga oshirilishi mumkin. Oldindan til biriktirgan bir guruh mansabdor shaxsga pora berish takroran pora berish sifatida kvalifikatsiya qilinishi mumkin emas.\n\nIstalgan natijaga erishishni ta’minlovchi aniq harakatning bajarilishi uchun bir necha harakatlar bilan pora berish, takroran jinoyat sodir etish sifatida kvalifikatsiya qilinmaydi.\n\n10. Pora berishni jinoyat sifatida kvalifikatsiya qilishning alohida belgilari:\n\na) juda ko‘p miqdorda;\n\nb) uyushgan guruh manfaatlarini ko‘zlab;\n\nv) mas’ul mansabdor shaxs tomonidan sodir etilishi hisoblanib,  sharhlanayotgan moddaning 3-qismida nazarda tutiladi (Ushbu kvalifikatsiya qilish belgilari JK 210-moddasi sharhida tushuntirib berilgan).\n\n11. JK 211-moddasi 4-qismida pora beruvchini jinoiy javobgarlikdan ozod qilishning ikkita asosi berilgan:\n\na) shaxsga nisbatan pora so‘rab tovlamachilik qilingan bo‘lsa;\n\nb) bu shaxs jinoiy harakatlar sodir etilganidan keyin bu haqda o‘z ixtiyori bilan arz qilsa, chin ko‘ngildan pushaymon bo‘lib, jinoyatni ochishda faol yordam bergan bo‘lsa, ushbu holatlardan biri aniqlansa, dastlabki tergov organi, prokuror yoki sud pora beruvchini javobgarlikdan ozod etishi shart. Pora beruvchi ushbu holatlardan hech bo‘lmaganda biri mavjud bo‘lganda javobgarlikdan ozod etiladi.\n\nIxtiyoriy xabar berish – bu pora beruvchining pora berganligi haqidagi o‘z ixtiyori bilan huquqni muhofaza qiluvchi organlarga qilgan har qanday shakldagi arzidir. Bunda huquqni muhofaza qiluvchi organ jinoyat haqida xabar topmagan bo‘lishi kerak. Ixtiyoriy xabar berish motivi va pora bergandan keyin o‘tgan vaqt ahamiyatga ega emas. Pora berganligi haqida ixtiyoriy arz qilish – militsiya, prokuratura, sudga og‘zaki yoki yozma arz qilishni nazarda tutadi. Pora beruvchi tomonidan arz qilinishi, bu haqda hokimiyat organlariga ma’lum bo‘lmasa, ixtiyoriy deb topiladi.\n\nQonunning mazmuniga ko‘ra, jinoyat haqida ixtiyoriy arz qilgan pora berish ishtirokchilari ham JK 211-moddasi 4-qismiga asosan javobgarlikdan ozod etiladi. Agar xabar berish ishtirokchilar bilan kelishuv asosida ularning barchasi nomidan qilinmagan bo‘lsa, arz bergan pora beruvchidan tashqari boshqa ishtirokchilar (tashkilotchi, bajaruvchi, dalolatchi, yordamchilar) javobgarlikdan ozod etilmaydi.\n\nTovlamachilik motivlari bilan pora so‘ralganligi yoki pora berilganligi haqida ixtiyoriy arz qilish asosida pora beruvchining jinoiy javobgarlikdan ozod qilinishi, bu shaxslarning harakatida jinoyat tarkibining yo‘qligini anglatmaydi. Shuning uchun ular jabrlanuvchilar sifatida e’tirof etilmaydi va pora bergan qimmatliklarni talab qilib olish huquqiga ega emas.\n\n12. Pora berganligi haqida ixtiyoriy arz qilish ayni vaqtda mansabdor shaxs tomonidan pora olinganligi haqida arz qilish hisoblanganligi bois sudlar JK 237-moddasida nazarda tutilgan yolg‘on xabar berganligi uchun javobgarlikka tortilishi mumkinligi arz qiluvchiga tushuntirilgan yoki tushuntirilmaganligini aniqlashi kerak. Agar yolg‘on xabar bergan bo‘lsa, sud arz qiluvchini (xabar beruvchini) jinoiy javobgarlikka tortish choralarini ko‘rishi kerak[ Qarang: O‘zbekiston Respublikasi Oliy sudi Plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 6-bandi.]."
        },
        {
            "modda_raqami": "212-modda. Pora olish-berishda vositachilik qilish.",
            "matni": "Pora olish-berishda vositachilik qilish, ya’ni pora olish yoki berish xususidagi kelishuvga erishishga qaratilgan faoliyat, shuningdek, manfaatdor shaxslarning topshirig‘i bilan porani bevosita berish - \n\neng kam oylik ish haqining ellik baravarigacha miqdorida jarima yoki uch yilgacha axloq tuzatish ishlari yoxud olti oygacha qamoq yoki uch yilgacha ozodlikdan mahrum qilish bilan jazolanadi.\n\nO‘sha harakat:\n\na) takroran, xavfli retsidivist yoki ilgari ushbu Kodeksning 210, 211-moddalarida nazarda tutilgan jinoyatlarni sodir etgan shaxs tomonidan;\n\nb) ko‘p miqdorda pora olish yoki berish vaqtida;\n\nv) bir guruh shaxslar tomonidan oldindan til biriktirib pora olayotganligi vositachiga ayon bo‘lgan holda sodir etilgan bo‘lsa, - \n\nuch yildan besh yilgacha ozodlikdan mahrum qilish bilan jazolanadi.\n\nPora olish-berishda vositachilik qilish:\n\na) haq evaziga;\n\nb) juda ko‘p miqdorda pora olish yoki berish bilan;\n\nv) uyushgan guruh manfaatlarini ko‘zlab;\n\ng) mas’ul mansabdor shaxs tomonidan sodir etilgan bo‘lsa, - \n\nbesh yildan sakkiz yilgacha ozodlikdan mahrum qilish bilan jazolanadi.\n\nBasharti, pora olish-berishda vositachilik qilgan shaxs jinoiy harakatlarni sodir etganidan keyin bu haqda o‘z ixtiyori bilan arz qilsa, chin ko‘ngildan pushaymon bo‘lib, jinoyatni ochishda faol yordam bergan bo‘lsa, javobgarlikdan ozod qilinadi.",
            "sharxi": "1. “Vositachilik” so‘zi tomonlar o‘rtasida kelishuvga erishish, aloqa o‘rnatishga ko‘maklashish ma’nosida ishlatiladi. O‘z-o‘zidan vositachi bu tomonlar o‘rtasidagi vositachilik faoliyatini amalga oshiradigan shaxsdir[ Qarang: O‘zbekiston Respublikasi Oliy sudi Plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 7-band.].\n\nPora oluvchi va beruvchidan farqli ravishda, vositachi moddiy qimmatliklar va boshqalar evaziga o‘z manfaatlari yo‘lida mansabdor shaxs bilan bir harakatni bajarish yoki bajarmaslik uchun harakat qilmaydi, balki faqatgina pora oluvchi ko‘rsatmasi bilan pora predmetini bevosita beradi. Bunda vositachi harakatlarini 212-modda bilan kvalifikatsiya qilishda, vositachilik uchun pora beruvchi yoki oluvchidan rag‘batlantirish olgan yoki olmaganining ahamiyati yo‘q. Shu bilan birga, pora olish-berishni tashkil etuvchi shaxs, dalolatchilik yoki yordamchilik qilib, bir vaqtning o‘zida vositachilik qilsa, pora bergan yoki olganlikda ishtirokchilik qilganligi uchun javobgarlikka tortiladi. Bunday ishtirokchi harakatlarini kvalifikatsiya qilish to‘g‘risidagi masala, uning qasdi yo‘nalishi, kimning manfaatini ko‘zlaganligi, kimning – pora oluvchining yoki pora beruvchining tashabbusi bilan harakat qilishini nazarda tutib hal etiladi. Bu holatda JK 212-moddasi bo‘yicha qo‘shimcha kvalifikatsiya qilish talab etilmaydi[ Qarang: O‘zbekiston Respublikasi Oliy sudi Plenumining 1999 yil 24 maydagi “Poraxo‘rlik ishlari bo‘yicha sud amaliyoti to‘g‘risida”gi 19-sonli qarori, 7-band.].\n\n2. Jinoyat obyekti davlat hokimiyati va boshqaruv organlari faoliyat yuritishining belgilangan tartibiga tajovuz qilish obyektiga mos keladi (JK 205-moddasi sharhiga qarang).\n\n3. Jinoyatning obyektiv tomoni manfaatdor shaxsning pora olish yoki berish xususidagi kelishuvga erishishga qaratilgan topshirig‘iga binoan bevosita porani berishda ifodalanadi.\n\nShunday qilib, vositachilik ikki shaklda namoyon bo‘ladi:\n\n-pora olish-berish to‘g‘risidagi kelishuvga erishish;\n\n-pora predmetini bevosita berish.\n\n4. Pora olish-berish haqidagi kelishuvga erishish deganda, vositachining pora berishi yoki uning mansabdor shaxs tomonidan olinishiga xizmat qiluvchi har qanday xatti-harakati tushuniladi.\n\n5. Pora olish-berishda vositachilik qilishning boshqa shakli manfaatdor shaxs topshirig‘i bilan pora predmetini bevosita berishda ifodalanadi.\n\n6. Korxona, muassasa, tashkilot yoki ularning bo‘limlari rahbar ko‘rsatmasi bilan bila turib unga xizmat jihatidan bo‘ysungan shaxsning vositachilik qilishi JK 212-moddasi bilan kvalifikatsiya qilish uchun asosdir.\n\n7. Vositachilik pora predmetining hech bo‘lmaganda bir qismi pora oluvchi tomonidan olingan paytdan boshlab tugallangan jinoyat hisoblanadi. Taxmin qilinayotgan pora olinmasa, vositachining harakatlari pora olish-berishda vositachilik qilishga suiqasd qilish sifatida kvalifikatsiya qilinadi.\n\n8. Subyektiv tomondan jinoyat to‘g‘ri qasd bilan sodir etiladi. Aybdor uning harakatlari pora olish-berish haqidagi kelishuvga erishish hamda pora oluvchi va beruvchining topshirig‘i bilan pora berishga yo‘naltirilganligini biladi hamda buni xohlaydi.\n\n9. Jinoyat subyekti – o‘n olti yoshga to‘lgan har qanday aqli raso shaxs hisoblanadi.\n\n10. JK 212-moddasi 2-qismida vositachilik:\n\na) takroran, xavfli retsidivist tomonidan yoki ilgari JK 210 yoki 211-moddalarida nazarda tutilgan jinoyatni sodir etgan shaxs tomonidan;\n\nb) ko‘p miqdorda pora olish yoki berish vaqtida;\n\nv) bir guruh mansabdor shaxslar tomonidan oldindan til biriktirib pora olayotganligi vositachiga ayon bo‘lgan holda sodir etilganligi uchun javobgarlik nazarda tutilgan.\n\n11. Pora olish-berishda takroran vositachilik qilish (JK 212-moddasining 2-qismi “a” bandi) deganda, shaxs tomonidan kamida ikki marta ushbu jinoyatni sodir etib, ularning birortasi uchun ham javobgarlikka tortilmaganlik va jinoiy javobgarlikka tortish muddatlari o‘tib ketmaganligi nazarda tutiladi. \n\nBir necha harakatlar bilan porani berishda vositachilik qilish takroran vositachilikka kirmaydi. \n\nBir vaqtning o‘zida ikkita pora beruvchi shaxsning manfaatini ko‘zlab, ularning har biri uchun harakat bajarish maqsadida bir mansabdor shaxsga pora berishda vositachilik qilish, takroran vositachilik sifatida kvalifikatsiya qilinishi lozim.\n\n12. JK 212-moddasining 2-qismi takroran, xavfli retsidivist tomonidan yoki ilgari JK 210 yoki 211-moddalarida nazarda tutilgan jinoyatni sodir etgan shaxs tomonidan (“a” bandi) hamda ko‘p miqdorda pora olish yoki berish vaqtida (“b” bandi) sodir etilgan vositachilik uchun javobgarlikni nazarda tutadi. Mazkur kvalifikatsiya belgilari o‘z mazmuniga ko‘ra pora olish yoki pora berishdagi shunday belgilar bilan mos tushadi (JK 210, 211-moddalari sharhiga qarang).\n\n13. Bir guruh mansabdor shaxslar tomonidan oldindan til biriktirib pora olayotganligi vositachiga ayon bo‘lgan holda pora olish-berishda vositachilik qilish JK 212-moddasi 2-qismi “v” bandi bo‘yicha kvalifikatsiya qilinadi. \n\nBir guruh shaxslar tomonidan oldindan til biriktirib pora olayotganligi vositachiga ayon ekanligi deganda, aybdor pora beruvchining topshirig‘i bilan pora predmetini aynan oldindan til biriktirgan mansabdor shaxslar guruhiga berayotganligini biladi. Ushbu holat bo‘lmasa, qilmish sharhlanayotgan moddaning ushbu bandi bilan kvalifikatsiya qilinmaydi.\n\n14. JK 212-moddasi 3-qismida pora olish-berishda vositachilik qilish:\n\na) haq evaziga;\n\nb) juda ko‘p miqdorda pora olish yoki berishda;\n\nv) uyushgan guruh manfaatlarini ko‘zlab;\n\ng) mas’ul mansabdor shaxs tomonidan sodir etilganligi uchun javobgarlik nazarda tutilgan.\n\n15. Xizmati evaziga haq olish tarzidagi jinoyat subyektiv tomonining fakultativ belgisi hisoblanuvchi g‘arazli manfaat mavjudligi, qilmishni JK 212-modda 3-qismi “a” bandi bo‘yicha kvalifikatsiya qilishni taqozo etadi. Bunda haq vositachilik harakatlari amalga oshirilishidan oldin yoki keyin olinganligi ahamiyatga ega emas. Olingan haq summasi kvalifikatsiyaga ta’sir etmaydi.\n\n16. Juda ko‘p miqdorda pora olish-berishda vositachilik qilish, ya’ni eng kam oylik ish haqining uch yuz baravari va undan ko‘p bo‘lgan miqdorda vositachilik qilish JK 212-moddasi 3-qismi “b” bandi bo‘yicha kvalifikatsiya qilinadi (Jinoyat kodeksining Maxsus qismi VIII bo‘limiga qarang).\n\n17. Uyushgan guruh manfaatini ko‘zlab pora olish-berishda vositachilik qilinganda, aybdorning harakati JK 212-moddasi 3-qismi “v” bandi bo‘yicha kvalifikatsiya qilinadi. Bunda vositachi uning harakati uyushgan guruh manfaatlari yo‘lida pora olish-berishga kelishuvga erishishga qaratilganini va bevosita uyushgan guruh topshirig‘i bilan pora berayotganligini biladi (JK 29 va 205-moddalari sharhiga qarang).\n\n18. Vositachilikning mas’ul mansabdor shaxs tomonidan amalga oshirilishi deganda, vositachilik harakatining mansabdor shaxs tomonidan o‘z xizmat va mansab vakolatidan foydalanib amalga oshirilishi tushuniladi. (Mas’ul mansabdor shaxs tushunchasi va belgilari haqida JK 205-moddasi sharhi va Jinoyat kodeksining Maxsus qismining VIII bo‘limiga qarang.)\n\n19. JK 212-moddasi 4-qismida pora olish-berishda vositachilik qilgan shaxsni javobgarlikdan ozod etish shartlari ko‘rsatilgan. Pora olish-berishda vositachilik qilgan shaxs jinoiy harakatlarni sodir etganidan keyin bu haqda o‘z ixtiyori bilan arz qilsa, chin ko‘ngildan pushaymon bo‘lib, jinoyatni ochishda faol yordam bergan bo‘lsa, javobgarlikdan ozod qilinadi. Bu shartlar pora berish (JK 211-moddasi) haqida ixtiyoriy arz qilganlik uchun jinoiy javobgarlikdan ozod etish shartlari bilan bir xildir."
        },
        {
            "modda_raqami": "213-modda. Davlat organining, davlat ishtirokidagi tashkilotning yoki fuqarolar o‘zini o‘zi boshqarish organining xizmatchisini pora evaziga og‘dirib olish.",
            "matni": "Xizmatchini pora evaziga og‘dirish, ya’ni davlat organining, mulk shaklidan qat’i nazar, korxona, muassasa yoki tashkilotning, jamoat birlashmasining, fuqarolarning o‘zini o‘zi boshqarish organining mansabdor shaxsi bo‘lmagan xizmatchisiga o‘z xizmat mavqeidan foydalangan holda bajarishi lozim yoki mumkin bo‘lgan muayyan harakatni uni o‘ziga og‘dirib olayotgan shaxs manfaatlarini ko‘zlab bajarish yoki bajarmasligi evaziga qonunga xilof ekanligini bila turib, ancha miqdorda moddiy haq berish yoki uni mulkiy manfaatdor etish -\n\neng kam oylik ish haqining ellik baravarigacha miqdorda jarima yoki ikki yilgacha axloq tuzatish ishlari yoxud olti oygacha qamoq bilan jazolanadi.\n\nDavlat organining, mulk shaklidan qat’i nazar, korxona, muassasa yoki tashkilotning, jamoat birlashmasining, fuqarolar o‘zini o‘zi boshqarish organining mansabdor shaxsi bo‘lmagan xizmatchisining o‘z xizmat mavqeidan foydalangan holda bajarishi lozim yoki mumkin bo‘lgan muayyan harakatni uni o‘ziga og‘dirayotgan shaxs manfaatlarini ko‘zlab bajarishi yoki bajarmasligi evaziga qonunga xilof ekanligini bila turib, ancha miqdorda moddiy haq olishi yoki mulkiy manfaatdor bo‘lishi -\n\neng kam oylik ish haqining ellik baravaridan yuz baravarigacha miqdorda jarima yoki ikki yildan uch yilgacha axloq tuzatish ishlari yoki uch yilgacha ozodlikdan mahrum qilish bilan jazolanadi.\n\nUshbu moddaning birinchi yoki ikkinchi qismida ko‘rsatilgan harakatlar:\n\na) takroran, xavfli retsidivist yoki ilgari ushbu Kodeksning 210-212-moddalarida nazarda tutilgan jinoyatni sodir etgan shaxs tomonidan;\n\nb) ko‘p miqdorda;\n\nv) uyushgan guruh manfaatlarini ko‘zlab sodir etilgan bo‘lsa -\n\nuch yildan besh yilgacha ozodlikdan mahrum qilish bilan jazolanadi.",
            "sharxi": "1. Sharhlanayotgan modda jinoyat subyekti va muhofaza qilinadigan qadriyatlar doirasi bo‘yicha yangi hisoblanadi. U pora olish va berish uchun javobgarlikni nazarda tutuvchi moddalarga o‘xshash. Biroq qonun chiqaruvchi xizmatchini haq evaziga og‘dirish va poraxo‘rlik o‘rtasidagi yaqqol farqni belgilab berdi. Bu farqlar: pora oluvchi ommaviy huquq subyekti sifatida namoyon bo‘lib, davlat nomidan ish ko‘radi. Og‘dirib olish amalga oshiriladigan subyekt – xizmatchi esa davlat organi, mulkchilik shaklidan qat’i nazar, korxona, tashkilot yoki muassasaning, jamoat birlashmasi, fuqarolar o‘zini o‘zi boshqarish organlarining mansabdor shaxsi bo‘lmagan subyektdir. Boshqacha aytganda, xizmatchi tashkiliy-farmoyishli va ma’muriy-xo‘jalik vakolatlariga ega emas. \n\nSharhlanayotgan moddaning maqsadi davlat organlari, korxona, muassasa, tashkilotlar faoliyat tartibi, shuningdek, fuqarolar, yuridik shaxslar, davlat manfaatlarining jinoyat-huquqiy himoyasini ta’minlashdir.\n\nSharhlanayotgan modda ikkita mustaqil jinoyat tarkibiga ega. Birinchi qismida xizmatchini haq evaziga og‘dirganlik uchun javobgarlik, ikkinchi qismida xizmatchi tomonidan qonunga xilof ekanligini bila turib moddiy haq olinishi yoki mulkiy manfaatdor bo‘linishi uchun javobgarlik nazarda tutilgan.\n\n2. Jinoyat obyekti – boshqaruv organlari, mulk shaklidan qat’i nazar, korxona, muassasa, tashkilotning, jamoat birlashmalari va fuqarolarning o‘zini o‘zi boshqarish organlarining nufuzi hamda normal faoliyat yuritishi, shuningdek, fuqarolar manfaatlaridir.\n\n3. Jinoyat predmeti poraxo‘rlik jinoyati predmeti bilan bir xil. Predmet sifatida moddiy qimmatliklar (pul, xorijiy valyuta, qimmatli qog‘ozlar, qimmatbaho buyumlar, sanoat mahsulotlari) shuningdek, xizmatchiga tekinga yoki quyi narxlarda ko‘rsatiladigan turli xildagi xizmatlar bo‘lishi mumkin.Ular jumlasiga sanatoriyaga yo‘llanma yoki turistik yo‘llanmalarni taqdim etish, ta’mirlash yoki qurilish ishlarini amalga oshirish va boshqalar kiradi.\n\n4. JK 213-moddasi 1-qismi obyektiv tomondan xizmatchini pora evaziga og‘dirish, ya’ni davlat organining, mulk shaklidan qat’i nazar, korxona, muassasa yoki tashkilotning, jamoat birlashmasining, fuqarolarning o‘zini o‘zi boshqarish organining mansabdor shaxsi bo‘lmagan xizmatchisiga o‘z xizmat mavqeidan foydalangan holda bajarishi lozim yoki mumkin bo‘lgan muayyan harakatni uni o‘ziga og‘dirib olayotgan shaxs manfaatlarini ko‘zlab bajarish yoki bajarmasligi evaziga qonunga xilof ekanligini bila turib, ancha miqdorda moddiy haq berish yoki uni mulkiy manfaatdor etishda ifodalanadi. Mazmunan JK 213-moddasi 1-qismidagi harakatlar JK 212-moddasi (pora berish)dagi harakatlarga mos tushadi, ular o‘rtasida yagona farq shundan iboratki, bu yerda haq mansabdor shaxsga emas, balki xizmatchiga (uni o‘ziga og‘dirib olayotgan shaxs manfaatini ko‘zlab) beriladi.\n\n5. Moddiy haq berish yoki mulkiy manfaatdor etish deganda, xizmatchiga uni o‘ziga og‘dirayotgan shaxs manfaatini ko‘zlab xizmat vazifasiga kiradigan harakatlarni bajarish yoki bajarmasligi uchun unga mulkiy fe’l-atvordagi qimmatliklar yoki qonuniy mulkiy bahoda beriladigan foydani berish tushuniladi.\n\nShaxs manfaatini ko‘zlab, xizmatchini pora evaziga og‘dirish harakatlar.ri: \n\n-ushbu harakatlar haq evaziga og‘diruvchi, shuningdek, uning topshirig‘i bilan boshqa shaxslarga foyda, imtiyozlar keltirsa, ularning ehtiyojlarini qondirsa;\n\n-haq evaziga og‘dirilayotgan shaxs faoliyat olib borayotgan xizmat manfaatlariga zid kelsa, jinoyat hisoblanadi. \n\nUshbu qilmishni jinoiy jazolanadigan deb topishning majburiy sharti moddiy haq yoki mulkiy foydani ancha miqdorda berishdir (Ancha miqdor tushunchasi haqida Jinoyat kodeksining Maxsus qismining VIII bo‘limiga qarang).\n\n6. Qonunga xilof ekanligini bila turib haq berish deganda, ushbu harakat (harakatsizlik) normativ-huquqiy hujjatlar yoki ta’sis hujjatlari bilan taqiqlanganligi, shuningdek, qonunga muvofiq xizmatchining faoliyat xususiyatidan kelib chiqmasligi tushuniladi.\n\n7. Xizmat mavqei bilan bog‘liq harakatlarni bajarish yoki bajarmaslik huquqiy va faktik imkoniyatlardan foydalanishda ifodalanib, xizmatchi vakolatiga kiradigan harakat (harakatsizlik), shuningdek, xizmat obro‘yi, ma’lumot olishga ushbu shaxsning huquqiga asoslangan, lekin vakolatiga kirmaydigan harakat (harakatsizlik)ni o‘z ichiga oladi. Harakatni bajarish yoki bajarmaslik o‘z xususiyati bo‘yicha g‘ayriqonuniy bo‘lishi yoki xizmatchi ishlayotgan korxona, tashkilot, muassasa va organlar qonuniy manfaatiga zid bo‘lishi lozim.\n\nHaq evaziga og‘dirish shakli va usuli ahamiyatga ega emas. Xizmatchi g‘ayriqonuniy moddiy haqni yoki mulkiy manfaatdorlikni shaxsan o‘zi yoki vositachi orqali olishi mumkin.\n\n8. Qonun muayyan harakatlarni bajarishdan oldin haq evaziga og‘dirish bilan muayyan harakatlarni bajarishdan keyin haq evaziga og‘dirish o‘rtasidagi farqni belgilamagan, shuning uchun ular ikki holatda ham jinoiy qilmish hisoblanadi.\n\n9. Xizmatchi uni pora evaziga og‘dirayotgan shaxs manfaatini ko‘zlab jinoiy harakatlarni sodir etsa, uning harakatini jinoyatlar majmui bo‘yicha kvalifikatsiya qilish kerak (masalan, xizmatchi haq evaziga hujjatlarni soxtalashtirsa, uning harakatlari jinoyatlar majmui tariqasida JK 213-moddasi 1-qismi va 228-moddasi – hujjat, muhr, shtamp, blankalarni tayyorlash, qalbakilashtirish, sotish, foydalanish bo‘yicha kvalifikatsiya qilinadi). Agar xizmatchi ancha miqdordan kam miqdorda haq (pora) olsa, uning harakatlari JK 213-moddasi bo‘yicha kvalifikatsiya qilinmaydi.\n\n10. 213-modda 2-qismining obyektiv tomoni davlat organining, mulk shaklidan qat’i nazar, korxona, muassasa yoki tashkilotning, jamoat birlashmasining, fuqarolar o‘zini o‘zi boshqarish organining mansabdor shaxsi bo‘lmagan xizmatchisining o‘z xizmat mavqeidan foydalangan holda bajarishi lozim yoki mumkin bo‘lgan muayyan harakatni uni o‘ziga og‘dirayotgan shaxs manfaatlarini ko‘zlab bajarishi yoki bajarmasligi evaziga qonunga xilof ekanligini bila turib, ancha miqdorda moddiy haq olishi yoki mulkiy manfaatdor bo‘lishida ifodalanadi.\n\nJK 213-moddasi 2-qismida belgilangan jinoyat belgilari mazmunan pora olish jinoyati belgilaridan farq qilmaydi, faqat pora evaziga og‘dirishda haqni mansabdor shaxs emas, balki xizmatchi oladi. Jinoyatni kvalifikatsiya qilish uchun xizmatchi g‘ayriqonuniy haqni qachon olganligining, ya’ni uni o‘ziga og‘dirayotgan shaxs manfaatini ko‘zlab bajarilgan harakatlardan oldinmi, keyinmi – buning ahamiyati yo‘q.\n\n11. Haq (pora) evaziga og‘dirish jinoyati poraning hech bo‘lmaganda bir qismi xizmatchiga nafaqat berilgan, balki u tomondan olingan paytdan boshlab tugallangan hisoblanadi. Shuning uchun xizmatchiga moddiy qimmatliklarni yoki mulkiy foydani taklif qilish, pochta orqali xat yoki posilka yuborish va hatto vositachi yoki xizmatchining qarindoshlariga berish, agar xizmatchi tomonidan pora olinmagan bo‘lsa, xizmatchini haq evaziga og‘dirishga suiqasd sifatida kvalifikatsiya qilinishi lozim.\n\n12. Subyektiv tomondan jinoyat to‘g‘ri qasddan sodir etiladi. Motiv va maqsad jinoyatni kvalifikatsiya qilishda ahamiyatga ega emas.\n\nAybdor noqonuniy tarzda xizmatchiga moddiy boyliklar berayotganligi yoki mulkiy manfaat keltirayotganligini biladi va shuni xohlaydi. Xizmatchi tomonidan pora olishda esa xizmatchi moddiy boylik va boshqa mulkiy manfaatlar unga pora evaziga og‘dirayotgan shaxs manfaatini ko‘zlab biror-bir harakatni sodir etish yoki bajarishdan saqlanish uchun berilayotganini tushunadi va shuni xohlaydi.\n\nHaq olayotgan shaxsning motivi g‘arazlidir. Moddiy boylik va boshqa mulkiy manfaat berayotgan shaxsning motivi esa turlicha bo‘lishi mumkin. Bular, g‘arazli niyat, qonunni chetlab o‘tish, javobgarlikdan ozod bo‘lish, xizmatchi ko‘rsatgan xizmat uchun tashakkur bildirish, aybdor manfaatlarini qondirish va hokazo. Pora evaziga og‘dirish aybdor shaxs (haq evaziga og‘diruvchi) mehnat qilayotgan korxona, tashkilot, muassasa manfaati yo‘lida ham amalga oshirilishi mumkin.\n\n13. JK 213-moddasi 1-qismi subyekti o‘n olti yoshga to‘lgan, o‘z manfaati yoki boshqa shaxslar manfaatini ko‘zlab harakat qilgan, har qanday aqli raso shaxsdir.\n\n14. JK 213-moddasi 2-qismi subyekti o‘n olti yoshga to‘lgan davlat organi, jamoat birlashmasi, mulk shaklidan qat’i nazar, korxona, muassasa, tashkilot, fuqarolarning o‘zini o‘zi boshqarish organi mansabdor shaxsi bo‘lmagan xizmatchidir. \n\nXizmatchilarga mansabdor shaxs alomatlariga ega bo‘lmagan barcha xodimlarni kiritish mumkin. Ya’ni tashkiliy-boshqaruv va ma’muriy-xo‘jalik funksiyasiga ega bo‘lmagan shaxslar subyekt bo‘lishi mumkin (JK 205-moddasi sharhiga qarang). \n\nMehnat kodeksining 14, 77-moddalariga muvofiq, xizmatchi (xodim) – o‘n olti yoshga to‘lgan va tegishli organ, muassasa, tashkilot, korxona bilan mehnat shartnomasini tuzgan shaxsdir.\n\n15. Xizmatchi tomonidan g‘ayriqonuniy ravishda moddiy qimmatliklar yoki mulkiy foyda olinishi yoki uni pora evaziga og‘dirish:\n\na) takroran, xavfli retsidivist yoki ilgari JK 210-212-moddalarida nazarda tutilgan jinoyatni sodir etgan shaxs tomonidan;\n\nb) ko‘p miqdorda;\n\nv) uyushgan guruh manfaatlarini ko‘zlab sodir etilgan bo‘lsa, JK 213-moddasi 3-qismi bo‘yicha javobgarlik kelib chiqadi.\n\nTakroran jinoyat sodir etish shartlari:\n\n-mazkur jinoyatning kamida ikki marta sodir etilishi;\n\n-sodir etilgan jinoyatlarning birontasi uchun ham aybdor shaxs javobgarlikka tortilmaganligi (shu jumladan shaxsni jinoiy javobgarlikka tortish muddatlari o‘tib ketmagan bo‘lishi kerak).\n\n16. Xavfli retsidivist tomonidan jinoyatning sodir etilishi JK 213-moddasi 3-qismi “a” bandi bo‘yicha kvalifikatsiya qilinadi. Bunda shaxs oldin ham JK 213-moddasi 1 yoki 2 yoxud 3-qismi bo‘yicha javobgarlikka tortilgan bo‘lib, ushbu jinoyatni yana sodir etadi. (JK 209-moddasi sharhiga qarang.)\n\n17. JK 213-moddasi 3-qismi “a” bandida sudlanganligidan qat’i nazar, ilgari JK 210-212-moddalarida nazarda tutilgan jinoyatni sodir etgan shaxs tomonidan ushbu harakatlarni sodir etganlikni kvalifikatsiya qilish belgisi nazarda tutilgan. Shaxs ushbu jinoyatlarda bajaruvchi yoki ishtirokchi sifatida qatnashgan bo‘lsa, uning harakatlari JK 213-moddasi 3-qismi “a” bandi bo‘yicha kvalifikatsiya qilinadi.\n\n18. Pora evaziga og‘dirish va haqni olish ko‘p miqdorda amalga oshirilsa, JK 213-moddasi 3-qismi “b” bandi bilan kvalifikatsiya qilinadi. Ko‘p miqdor Jinoyat kodeksining Maxsus qismi VIII bo‘limida belgilangan bo‘lib, eng kam oylik ish haqining uch yuz baravarigacha bo‘lgan miqdordir.\n\n19. Uyushgan guruh manfaatini ko‘zlab pora evaziga og‘dirish 213-modda 3-qismi “v” bandi bo‘yicha javobgarlikning kelib chiqishiga sabab bo‘ladi. \n\n(Uyushgan guruh manfaatlarini ko‘zlash tushunchasi to‘g‘risida JK 205-moddasi sharhiga qarang.)"
        },
        {
            "modda_raqami": "214-modda. Davlat organi, davlat ishtirokidagi tashkilot yoki fuqarolarning o‘zini o‘zi boshqarish organi xizmatchisining qonunga xilof ravishda moddiy qimmatliklar olishi yoki mulkiy manfaatdor bo‘lishi.",
            "matni": "Davlat organi, davlat ishtirokidagi tashkilot yoki fuqarolarning o‘zini o‘zi boshqarish organi xizmatchisining o‘z xizmat mavqeyidan foydalangan holda bajarishi lozim yoki mumkin bo‘lgan muayyan harakatni uni pora evaziga o‘ziga og‘dirib olayotgan shaxs manfaatlarini ko‘zlab bajarishi yoki bajarmasligi evaziga qonunga xilof ekanligini bila turib, moddiy qimmatliklar olishi yoki mulkiy manfaatdor bo‘lishi, shunday harakatlar uchun ma’muriy jazo qo‘llanilganidan keyin sodir etilgan bo‘lsa, —\n\nbazaviy hisoblash miqdorining ellik baravarigacha miqdorda jarima yoki uch yuz soatgacha majburiy jamoat ishlari yoxud ikki yilgacha axloq tuzatish ishlari bilan jazolanadi.\n\nO‘sha harakatlar:\n\na) ancha miqdorda;\n\nb) tamagirlik yo‘li bilan sodir etilgan bo‘lsa, —\n\nOldingi tahrirga qarang.\n\nbazaviy hisoblash miqdorining ellik baravaridan yuz baravarigacha miqdorda jarima yoki uch yuz soatdan uch yuz oltmish soatgacha majburiy jamoat ishlari yoki ikki yildan uch yilgacha axloq tuzatish ishlari yoxud bir yildan uch yilgacha ozodlikni cheklash yoki uch yilgacha ozodlikdan mahrum qilish bilan jazolanadi.\n\nO‘sha harakatlar:\n\na) takroran, xavfli retsidivist yoki ilgari ushbu Kodeksning 210 — 212-moddalarida nazarda tutilgan jinoyatlarni sodir etgan shaxs tomonidan;\n\nb) ko‘p miqdorda;\n\nv) bir guruh shaxslar tomonidan oldindan til biriktirib;\n\ng) tadbirkorlik faoliyatini amalga oshirishi munosabati bilan shaxsga nisbatan tamagirlik yo‘li bilan sodir etilgan bo‘lsa, —\n\nuch yildan besh yilgacha ozodlikni cheklash yoxud uch yildan besh yilgacha ozodlikdan mahrum qilish bilan jazolanadi.\n\nO‘sha harakatlar:\n\na) juda ko‘p miqdorda;\n\nb) uyushgan guruh manfaatlarini ko‘zlab sodir etilgan bo‘lsa, —\n\nbesh yildan sakkiz yilgacha ozodlikdan mahrum qilish bilan jazolanadi.",
            "sharxi": "..."
        },
        {
            "modda_raqami": "214_1-modda. Sport musobaqalari ishtirokchilari va tashkilotchilarining qonunga xilof ravishda moddiy qimmatliklar olishi yoki mulkiy manfaatdor bo‘lishi.",
            "matni": "Sport musobaqalari natijalarini yoki ularning borishini qasddan o‘zgartirish maqsadida sportchining,murabbiyning, sport hakamining yoxud sport musobaqalari boshqa ishtirokchilarining va tashkilotchilarining ular bajarishi lozim yoki mumkin bo‘lgan muayyan harakatni pora evaziga og‘dirib olayotgan shaxs manfaatlarini ko‘zlab bajarishi yoxud bajarmasligi evaziga qonunga xilof ekanligini bila turib, moddiy qimmatliklar olishi yoki mulkiy manfaatdor bo‘lishi, ushbu Kodeksning 210 va 214-moddalarida nazarda tutilgan jinoyat alomatlari mavjud bo‘lmaganda, —\n\nbazaviy hisoblash miqdorining ellik baravaridan yuz baravarigacha miqdorda jarima yoki uch yilgacha muayyan huquqdan mahrum qilish yoxud bir yildan uch yilgacha ozodlikni cheklash yoki bir yildan uch yilgacha ozodlikdan mahrum qilish bilan jazolanadi.\n\nO‘sha harakatlar:\n\na) takroran;\n\nb) ko‘p miqdorda;\n\nv) tamagirlik yo‘li bilan;\n\ng) bir guruh shaxslar tomonidan oldindan til biriktirib sodir etilgan bo‘lsa, —\n\nbazaviy hisoblash miqdorining yuz baravaridan uch yuz baravarigacha miqdorda jarima yoki uch yildan besh yilgacha muayyan huquqdan mahrum qilish yoxud uch yildan besh yilgacha ozodlikni cheklash yoki uch yildan besh yilgacha ozodlikdan mahrum qilish bilan jazolanadi.\n\nO‘sha harakatlar:\n\na) juda ko‘p miqdorda;\n\nb) uyushgan guruh tomonidan yoki uning manfaatlarini ko‘zlab sodir etilgan bo‘lsa, —\n\nbazaviy hisoblash miqdorining uch yuz baravaridan olti yuz baravarigacha miqdorda jarima yoki besh yildan sakkiz yilgacha ozodlikdan mahrum qilish bilan jazolanadi.",
            "sharxi": "..."
        },
        {
            "modda_raqami": "214_2-modda. Sport musobaqalari ishtirokchilari va tashkilotchilarini pora evaziga og‘dirib olish",
            "matni": "Sport musobaqalari natijalarini yoki ularning borishini qasddan o‘zgartirish maqsadida sportchiga, murabbiyga, sport hakamiga yoxud sport musobaqalarining boshqa ishtirokchilari va tashkilotchilariga ular bajarishi lozim yoki mumkin bo‘lgan muayyan harakatni pora evaziga og‘dirib olayotgan shaxs manfaatlarini ko‘zlab bajarishi yoxud bajarmasligi evaziga qonunga xilof ekanligini bila turib, moddiy qimmatliklar berish yoki ularni mulkiy manfaatdor etish, ushbu Kodeksning 211 va 213-moddalarida nazarda tutilgan jinoyat alomatlari mavjud bo‘lmaganda, —\n\nbazaviy hisoblash miqdorining ellik baravaridan yuz baravarigacha miqdorda jarima yoki uch yilgacha muayyan huquqdan mahrum qilish yoxud bir yildan uch yilgacha ozodlikni cheklash yoki bir yildan uch yilgacha ozodlikdan mahrum qilish bilan jazolanadi.\n\nO‘sha harakatlar:\n\na) takroran;\n\nb) ko‘p miqdorda;\n\nv) bir guruh shaxslar tomonidan oldindan til biriktirib sodir etilgan bo‘lsa, —\n\nbazaviy hisoblash miqdorining yuz baravaridan uch yuz baravarigacha miqdorda jarima yoki uch yildan besh yilgacha muayyan huquqdan mahrum qilish yoxud uch yildan besh yilgacha ozodlikni cheklash yoki uch yildan besh yilgacha ozodlikdan mahrum qilish bilan jazolanadi.\n\nO‘sha harakatlar:\n\na) juda ko‘p miqdorda;\n\nb) uyushgan guruh tomonidan yoki uning manfaatlarini ko‘zlab sodir etilgan bo‘lsa, —\n\nbazaviy hisoblash miqdorining uch yuz baravaridan olti yuz baravarigacha miqdorda jarima yoki besh yildan sakkiz yilgacha ozodlikdan mahrum qilish bilan jazolanadi.\n\nAgar moddiy qimmatliklar bergan yoki mulkiy manfaatdor etgan shaxsga nisbatan moddiy qimmatliklar yoki mulkiy manfaat so‘rab tovlamachilik qilingan bo‘lsa va ushbu shaxs jinoiy harakatlar sodir etilganidan keyin bu haqda o‘ttiz sutka ichida o‘z ixtiyori bilan arz qilsa, chin ko‘ngildan pushaymon bo‘lsa va jinoyatni ochishda faol yordam bergan bo‘lsa, u javobgarlikdan ozod etiladi.",
            "sharxi": "..."
        },
        {
            "modda_raqami": "215-modda. Davlat ramzlariga hurmatsizlik qilish.",
            "matni": "O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish - \n\neng kam oylik ish haqining yigirma besh baravarigacha miqdorda jarima yoki uch yilgacha axloq tuzatish ishlari yoxud uch oygacha qamoq bilan jazolanadi.",
            "sharxi": "1. O‘zbekiston Respublikasi qonun bilan tasdiqlanadigan o‘z davlat ramzlari – bayrog‘i, gerbi va madhiyasiga ega (Konstitutsiyaning 5-moddasi). Qoraqalpog‘iston Respublikasining davlat bayrog‘i, gerbi va madhiyasi Qoraqalpog‘iston Respublikasining davlat ramzlari hisoblanadi.\n\nDavlat ramzlaridan foydalanish tartibini belgilovchi masalalar, davlat ramzlari va ularning namunalarining muvofiqligini nazorat qilishni amalga oshirish masalalari va boshqa masalalar 1992 yil 2 iyulda qabul qilingan “O‘zbekiston Respublikasining davlat gerbi to‘g‘risida”gi Qonuni va 1991 yil 18 noyabrda qabul qilingan O‘zbekiston Respublikasining “O‘zbekiston Respublikasining davlat bayrog‘i to‘g‘risida”gi Qonuni bilan tartibga solinadi.\n\nDavlat bayrog‘i, gerbi, madhiyasi respublikaning suveren, mustaqil davlat ekanligi timsoli hisoblanadi.\n\n2. O‘zbekiston Respublikasining davlat gerbi davlatning suveren respublika ramzini ifodalaydi. Qonunga muvofiq, davlat gerbi davlatning rasmiy emblemasi hisoblanadi va quyidagilarda aks etadi:\n\nPrezident devoni, Oliy Majlis, O‘zbekiston Respublikasi hukumati, mahalliy davlat hokimiyati va boshqaruvi organlari binosi ustida va boshqalarda; davlat organlari muhrlarida, blankalarida, pul belgilari, qimmatli qog‘ozlar, O‘zbekiston Respublikasi fuqaro pasporti, rasmiy hujjatlar va boshqalarda.\n\nO‘zbekiston Respublikasining Davlat gerbi quyidagi ko‘rinishga ega; tog‘lar, daryolar va so‘l tomoni bug‘doy boshoqlaridan, o‘ng tomoni esa chanoqlari ochilgan g‘o‘za shoxlaridan iborat chambarga o‘ralgan gullagan vodiy uzra quyosh zarrin nurlarini sochib turadi. Gerbning yuqori qismida Respublika hurligining ramzi sifatida sakkizlarcha tasvirlangan bo‘lib, uning ichki qismida yarim oy va yulduz tasvirlangan. Gerbning markazida baxt va erksevarlik ramzi – qanotlarini yozgan Humo qushi tasvirlangan. Gerbning pastki qismida respublika Davlat bayrog‘ini ifoda etuvchi chambar lentasining bantida \"O‘zbekiston\" deb yozib qo‘yilgan. O‘zbekiston Respublikasi Davlat gerbining rangli ko‘rinishida: Humo qushi va daryolar – kumush rangida; quyosh, boshoqlar, paxta chanoqlari va “O‘zbekiston” yozuvi – oltin rangida; g‘o‘za shoxlari va barglari, tog‘lar va vodiy – yashil rangda; chanoqlardagi paxta – oq rangda; lenta – O‘zbekiston Respublikasi Davlat bayrog‘ining ranglarini aks ettiruvchi uch xil rangda; sakkizlarcha – oltin zarhal bilan hoshiyalangan holda havo rangda; yarimoy. va yulduzlar – oltin rangda tasvirlangan[ Qarang: O‘zbekiston Respublikasining 1992 yil 2 iyuldagi “O‘zbekiston Respublikasining Davlat gerbi to‘g‘risida”gi Qonuni, 3-modda.].\n\n3. O‘zbekiston Respublikasining Davlat bayrog‘i Respublika davlat suverenitetining ramzi hisoblanadi.\n\nO‘zbekiston Respublikasining Davlat bayrog‘i xalqaro maydonda: O‘zbekiston Respublikasi rasmiy delegatsiyalarining xorijiy mamlakatlarga safarlari chog‘ida, xalqaro tashkilotlarda, konferensiyalarda, jahon ko‘rgazmalarida, sport musobaqalarida O‘zbekiston Respublikasining timsoli hisoblanadi.\nO‘zbekiston Respublikasining Davlat bayrog‘i – bayroqning butun uzunligi bo‘ylab o‘tgan to‘q moviy rang, oq rang va to‘q yashil rangli uchta endan tarkib topgan to‘g‘ri to‘rtburchak shaklidagi matodir.\n\nBayroqning uzunligi 250 santimetrga, kengligi 125 santimetrga teng. Moviy rang, oq rang va yashil rangli enlarning kengligi bir xil, har bir en 40 santimetrga tengdir. Bayroqning o‘rtasidagi oq rangli enning chetlaridan kengligi 2,5 santimetrga teng qizil hoshiyalar o‘tkazilgan. Bayroqning yuqori qismidagi moviy rangli enning yuz tomoni va orqa tomonida dastaga yaqin joyida oq rangli yangi oy va uning yonida o‘n ikkita oq rangdagi besh qirrali yulduz tasvirlangan.\n\nYangi oy va yulduzlarning tasviri moviy rangli yuqori enning o‘rtasidan 70x30 santimetrga teng to‘g‘ri to‘rtburchakka sig‘adigan qilib joylashtirilgan.\n\nYangi oy vertikal holatda do‘ng tomoni dastaga qaratilgan, dastadan 20 santimetr masofada joylashtirilgan bo‘lib, diametri 30 santimetrli doiraga sig‘adi. \n\nYulduzlar diametri 6 santimetrli doiraga sig‘adi. Doiralar orasidagi masofa 6 santimetr. Yulduzlar uzunasiga va tikkasiga quyidagi tartibda joylashadi: yuqori qatorda uchta, o‘rta qatorda to‘rtta va quyi qatorda beshta yulduz. Quyi qatordagi yulduzlar yangi oyning pastki uchidan 3,5 santimetr masofada joylashadi[ Qarang: O‘zbekiston Respublikasining 1991 yil 18 noyabrdagi “O‘zbekiston Respublikasining Davlat bayrog‘i to‘g‘risida”gi Qonuni, 4-modda.].\n\n4. O‘zbekiston Respublikasi Davlat bayrog‘i quyidagi hollarda ko‘tariladi:\n\n-doimiy suratda: O‘zbekiston Respublikasi Prezidenti devoni, Oliy Majlis, O‘zbekiston  Respublikasi Hukumati,       Qoraqalpog‘iston Respublikasi Jo‘qorg‘i Kengesi va Hukumati, O‘zbekiston Respublikasi mahalliy davlat hokimiyati organlari, sudlar, O‘zbekiston Respublikasi diplomatik vakolatxonalarining binolarida;\n\n-xalq deputatlari Kengashlarining sessiyalari o‘tkazilayotgan binolar va uylarda – butun sessiya davomida;\n\n-O‘zbekiston Respublikasi qonunlari bilan belgilangan bayram kunlarida O‘zbekiston Respublikasi va Qoraqalpog‘iston Respublikasi vazirliklari, davlat qo‘mitalari va idoralari, boshqa davlat va jamoat idoralari binolarida, korxonalar, tashkilotlar va muassasalarda, shuningdek, turar joy binolarida;\n\n-O‘zbekiston Respublikasi Prezidenti, O‘zbekiston Respublikasi Oliy Majlisi Qonunchilik palatasi deputatlari, Senati a’zolari, xalq deputatlari Kengashlarining deputatlari saylovi yoki referendumi kunlarida – ovoz berish o‘tkazilayotgan binolar va xonalarda;\n\n-O‘zbekiston Respublikasining chet eldagi diplomatiya, savdo vakolatxonalari va konsullik muassasalari binolarida va harakatlanish vositalarida – diplomatiya protokolining xalqaro qonun-qoidalariga muvofiq;\n\n-chet eldagi respublikaga qarashli bo‘lgan, rasmiy shaxslar sifatida O‘zbekiston Respublikasining Prezidenti, O‘zbekiston Respublikasi Oliy Majlisining Qonunchilik palatasi Spikeri, O‘zbekiston Respublikasi Oliy Majlisining Senati Raisi, O‘zbekiston Respublikasining Tashqi ishlar vaziri, O‘zbekiston Respublikasining mudofaa vaziri, O‘zbekiston Respublikasi diplomatiya konsullik vakolatxonalarining boshliqlari tushgan dengiz kemalarida va daryo kemalarida va boshqa harakatlanish vositalarida;\n\n-O‘zbekiston Respublikasi Hukumatining farmoyishiga muvofiq;\n\n-respublikaning davlat va jamoat idoralari, korxonalari, muassasalari va tashkilotlari o‘tkazadigan marosimlarda, tantanali tadbirlarda;\n\n-sport maydonlarida – O‘zbekiston Respublikasi chempionatlari va birinchiliklarini, milliy terma jamoalar ishtirokidagi xalqaro sport musobaqalarini o‘tkazish chog‘ida hamda O‘zbekiston Respublikasining sport terma jamoalaridan vakil bo‘lgan xalqaro musobaqa g‘oliblarini mukofotlash munosabati bilan marosimlar o‘tkazish vaqtida ko‘tariladi.\n\n5. Davlat madhiyasi davlat va uning suverenitetining rasmiy timsoli hisoblanadi.\n\nBarcha davlat ahamiyatiga molik bo‘lgan tadbirlar joylardagi hokimiyat organlari tomonidan bayroqni ko‘tarish va madhiya sadolari ostida ochiq va yopiq deb e’lon qilinadi. Davlat madhiyasi bo‘lmish qo‘shiq matni va musiqiy kompozitsiyasi davlat ramzi hisoblanib, barcha rasmiy tadbirlar ochilishida davlat nomidan yangraydi. O‘zbekiston Respublikasining Davlat madhiyasi “O‘zbekiston Respublikasi Davlat madhiyasi to‘g‘risida”gi[ Qarang: O‘zbekiston Respublikasining 1992 yil 10 dekabrdagi “O‘zbekiston Respublikasining Davlat madhiyasi to‘g‘risida”gi Qonuni, 6-modda.] Qonun bilan tasdiqlangan madhiyaning matni va musiqiy tahririga aynan muvofiq holda ijro etilishi lozim. O‘zbekiston Respublikasi Davlat madhiyasining matni muallifi A. Oripov, madhiya musiqasini M. Burxonov bastalagan.\n\n6. O‘zbekiston Respublikasining Davlat madhiyasi:\n\n-O‘zbekiston Respublikasida nishonlanadigan umumxalq bayramlariga bag‘ishlangan tantanali yig‘ilishlar va majlislarning ochilishi hamda yopilishi vaqtida;\n\n-Yangi yil kechasi Toshkent vaqti bilan soat 24 da respublika televideniyesi va respublika radiosi orqali; O‘zbekiston Respublikasida nishonlanadigan umumxalq bayramlari kunlarida respublika televideniyesi orqali – dasturlarning boshlanishida; har kuni O‘zbekiston radiosi respublika ichki radioeshittirishlar orqali dasturlarning boshlanishi va tugallanishi oldidan;\n\n-respublika hayotidagi muhim tarixiy voqealarni nishonlash yuzasidan, atoqli siyosiy, davlat va harbiy arboblar, xalq qahramonlari, fan, adabiyot va san’at arboblari sharafiga o‘rnatilgan haykallar, shuningdek, monumentlar, yodgorliklar va boshqa inshootlarning ochilishi vaqtida;\n\n-davlat idoralari, korxonalar, muassasalar va jamoat birlashmalari tomonidan o‘tkaziladigan marosimlar va boshqa tantanali tadbirlarda O‘zbekiston Respublikasining Davlat bayrog‘ini ko‘tarish chog‘ida;\n\n-rasmiy safar bilan O‘zbekiston Respublikasiga tashrif buyurgan xorijiy mamlakatlarning davlat boshliqlari va hukumat boshliqlarini kutib olish va kuzatish vaqtida – tegishli xorijiy davlatning Davlat madhiyasi ijro qilib bo‘linganidan keyin ijro etiladi.\n\nO‘zbekiston Respublikasining Davlat madhiyasi ko‘pchilik huzurida ijro etilgan taqdirda hozir bo‘lgan kishilar madhiyani tik turib, erkaklar bosh kiyimini olgan holda yoki qo‘lini chekkasiga qo‘yib tinglaydilar[ Qarang: O‘zbekiston Respublikasining 1992 yil 10 dekabrdagi “O‘zbekiston Respublikasining Davlat madhiyasi to‘g‘risida”gi Qonuni, 7-modda.].\n\n7. Jinoyat obyekti – respublika sha’ni va obro‘yi, shuningdek, suveren davlatning ramzlaridan foydalanish sohasidagi ijtimoiy munosabatlardir. Davlat gerbi, bayrog‘i va madhiyasi davlat hokimiyat va boshqaruv organlari normal faoliyat yuritishi tartibining ajralmas qismidir. Bu ramzlar har bir davlatning suveren huquqi bo‘lib, huquqiy munosabatlar subyektining mustaqilligi belgisi sifatida hurmat qilinishini talab etadi.\n\n8. Jinoyat obyektiv tomondan aybdorning davlat ramzlariga hurmatsizlik qilishda ifodalanadigan faol harakatlari bilan sodir etiladi.\n\nHurmatsizlik qilish qonunga xilof, ijtimoiy xavfli harakatda ifodalanib, masalan: bayroq yoki gerbni yirtish, yo‘q qilish, shikast yetkazish, shuningdek, ularni bulg‘ovchi belgi, rasmlar yoki yozuvlar kiritish, madhiyani ijro etishda musiqa va so‘zlarni qasddan buzib aytish va hokazolar bilan sodir etiladi. Bunday harakatlar oshkora yoki yashirin tarzda sodir etilishi mumkin.\n\n9. Aybdor shaxsni javobgarlikka tortish uchun biror-bir oqibat yuzaga kelishi shart emas.\n\nAgar davlat mulkini yo‘qotish yoki zarar yetkazishda ifodalanadigan muayyan oqibatlar yuzaga kelsa, bu qilmishni kvalifikatsiya qilishda e’tiborga olinishi lozim. Davlat gerbi yoki Davlat bayrog‘ini yo‘q qilish yoki shikast yetkazish davlat mulkiga zarar yetkazgan holda sodir etilsa, JK 173-moddasi 1-qismi bo‘yicha, agar ko‘pchilik uchun xavfli usulda yoki ko‘p miqdorda zarar yetkazilib sodir etilsa, JK 173-moddasining 2-qismi bo‘yicha qo‘shimcha kvalifikatsiya qilinishi kerak.\n\nJamiyatdagi xulq-atvor qoidalarini buzib, badanga shikast yetkazish yoki o‘zgalar mulkiga zarar yetkazish yoki uni nobud qilish, ommaviy joylarda davlat ramzlariga hurmatsizlik qilish jinoyatlar majmui tariqasida JK 215-moddasi va JK 277-moddasi (bezorilik) bo‘yicha kvalifikatsiya qilinadi.\n\n10. Hurmatsizlik sodir etilgan vaqtdan boshlab, ya’ni davlat ramzlarining mohiyati va ahamiyatini buzib talqin etish, noqonuniy maqsadlarda ulardan foydalanish va boshqa shu kabi biror-bir harakatlarni amalga oshirgan vaqtdan boshlab jinoyat tugallangan deb e’tirof etiladi. Jinoyatni tugallangan deb topish uchun biror bir jinoiy oqibatning yuzaga kelishi talab qilinmaydi.\n\n11. Subyektiv tomondan davlat ramzlariga hurmatsizlik qilish jinoyati aybning to‘g‘ri qasd shakli bilan sodir etiladi. Jinoyat motivlari turli xil bo‘lishi mumkin, lekin ular aybdorning javobgarligiga ta’sir qilmaydi.\n\n12. Jinoyat subyekti o‘n olti yoshga to‘lgan shaxs bo‘lishi mumkin. JK 215-moddasi bo‘yicha nafaqat O‘zbekiston Respublikasi fuqarolari, balki chet el fuqarolari va fuqaroligi bo‘lmagan shaxslar ham jinoiy javobgarlikka tortilishi mumkin.\n\n14 yoshdan 16 yoshgacha bo‘lgan shaxslar faqatgina ko‘pchilik uchun xavfli usulda yoki ko‘p miqdorda zarar yetkazib, davlat ramzlariga hurmatsizlik qilish bilan bog‘liq harakatlari uchun JK 173-moddasi 2-qismi bo‘yicha javobgarlikka tortiladi."
        },
        {
            "modda_raqami": "216-modda. Jamoat birlashmalari yoki diniy tashkilotlarni qonunga xilof ravishda tuzish.",
            "matni": "G‘ayriqonuniy jamoat birlashmalari yoki diniy tashkilotlarni qonunga xilof ravishda tuzish yoki ularning faoliyatini tiklash, shuningdek, bunday birlashmalar va tashkilotlar faoliyatida faol qatnashish -\n\neng kam ish haqining ellik baravaridan yuz baravarigacha miqdorda jarima yoki olti oygacha qamoq yoxud besh yilgacha ozodlikdan mahrum qilish jazosi bilan jazolanadi.",
            "sharxi": "1. O‘zbekiston Respublikasi Konstitutsiyasining 31-moddasida: “Hamma uchun vijdon erkinligi kafolatlanadi. Har bir inson xohlagan dinga e’tiqod qilish yoki hech qaysi dinga e’tiqod qilmaslik huquqiga ega. Diniy qarashlarni majburan singdirishga yo‘l qo‘yilmaydi”, – deyiladi.\n\nKonstitutsiyaning 34-moddasida: “O‘zbekiston Respublikasi fuqarolari kasaba uyushmalariga, siyosiy partiyalarga va boshqa jamoat birlashmalariga uyushish, ommaviy harakatlarda ishtirok etish huquqiga egadirlar.\n\nSiyosiy partiyalarda, jamoat birlashmalarida, ommaviy harakatlarda, shuningdek, hokimiyatning vakillik organlarida ozchilikni tashkil etuvchi muxolifatchi shaxslarning huquqlari, erkinliklari va qadr-qimmatini hech kim kamsitishi mumkin emas”, – deb ta’kidlanadi.\n\n2. Jamoat birlashmalari va diniy tashkilotlar faoliyati va ularni tashkil etish bilan bog‘liq munosabatlar O‘zbekiston Respublikasining 1991 yil 15 fevraldagi “O‘zbekiston Respublikasida jamoat birlashmalari to‘g‘risida”gi, 1998 yil 1 maydagi “Vijdon erkinligi va diniy tashkilotlar to‘g‘risida”gi hamda 1999 yil 14 apreldagi “Nodavlat notijorat tashkilotlari to‘g‘risida”gi qonunlari bilan tartibga solinadi.\n\n3. “O‘zbekiston Respublikasida qonunda belgilangan tartibda ro‘yxatdan o‘tkazilgan kasaba uyushmalari, siyosiy partiyalar, olimlarning jamiyatlari, xotin-qizlar, faxriylar va yoshlar tashkilotlari, ijodiy uyushmalar, ommaviy harakatlar va fuqarolarning boshqa uyushmalari jamoat birlashmalari sifatida e’tirof etiladi”, – deyiladi O‘zbekiston Respublikasi Konstitutsiyasining 56-moddasida.\n\n“O‘zbekiston Respublikasida jamoat birlashmalari to‘g‘risida”gi Qonunning 1-moddasiga muvofiq: “O‘z huquqlari, erkinliklarini hamda siyosat, iqtisodiyot, ijtimoiy rivojlanish, fan, madaniyat, ekologiya va hayotning boshqa sohalaridagi qonuniy manfaatlarini birgalikda ro‘yobga chiqarish uchun birlashgan fuqarolarning xohish-irodalarini erkin bildirishlari natijasida vujudga kelgan ixtiyoriy tuzilma jamoat birlashmasidir”.\nSiyosiy partiyalar, ommaviy harakatlar, kasaba uyushmalari, xotin-qizlar, yoshlar va bolalar tashkilotlari, veteranlar va nogironlar tashkilotlari, ilmiy texnikaviy, madaniy-ma’rifiy, fizkultura-sport va boshqa ko‘ngilli jamiyatlar, ijodiy uyushmalar, yurtdoshlar uyushmalari, fondlar, assotsiatsiyalar va fuqarolarning boshqa birlashmalari jamoat birlashmalari deb e’tirof etiladi.\n\nJamoat birlashmalarining turlari, ular faoliyatining tartibi va shartlari, a’zolik, ta’sis hamda faoliyat va tashkil etish uchun zarur bo‘lgan boshqa hujjatlar, shuningdek, boshqa masalalar yechimi ushbu qonun bilan tartibga solinadi.\n\n4. O‘zbekiston Respublikasi “Vijdon erkinligi va diniy tashkilotlar to‘g‘risida”[ Qarang: O‘zbekiston Respublikasining “Vijdon erkinligi va diniy tashkilotlar to‘g‘risida”gi Qonuni (yangi tahriri).]gi Qonunining 8-moddasiga muvofiq, O‘zbekiston Respublikasi fuqarolarining dinga e’tiqod qilish, ibodat, rasm-rusumlar va marosimlarni birgalikda ado etish maqsadida tuzilgan ko‘ngilli birlashmalari (diniy jamiyatlar, diniy o‘quv yurtlari, masjidlar, cherkovlar, sinagogalar, monastirlar va boshqalar) diniy tashkilotlar deb e’tirof etiladi.\n\nDiniy tashkilot O‘zbekiston Respublikasining o‘n sakkiz yoshga to‘lgan va O‘zbekiston Respublikasida doimiy yashayotgan yuz nafardan kam bo‘lmagan fuqarolari tashabbusi bilan tuziladi.\n\nDiniy tashkilotlar faoliyati, tartib-shartlarini, hujjatlarni muvofiqlashtirish, ro‘yxatga olish shart-sharoitlari va boshqa masalalar ushbu qonunga muvofiq hal etiladi.\n\n5. “Konstitutsiyaviy tuzumni zo‘rlik bilan o‘zgartirishni maqsad qilib qo‘yuvchi, respublikaning suvereniteti, yaxlitligi va xavfsizligiga, fuqarolarning konstitutsiyaviy huquq va erkinliklariga qarshi chiquvchi, urushni, ijtimoiy, milliy, irqiy va diniy adovatni targ‘ib qiluvchi, xalqning sog‘lig‘i va ma’naviyatiga tajovuz qiluvchi, shuningdek, harbiylashtirilgan birlashmalarning, milliy va diniy ruhdagi siyosiy partiyalarning hamda jamoat birlashmalarining tuzilishi va faoliyati taqiqlanadi”, – deb O‘zbekiston Respublikasi Konstitutsiyasining 57-moddasida ta’kidlanadi. Ushbu moddaga ko‘ra, maxfiy jamiyatlar va uyushmalar tuzish taqiqlanadi.\n\n6. “Jamoat birlashmalari to‘g‘risida”gi Qonunga muvofiq, faoliyati jamiyatning axloqiy negizlarini, umumbashariy insonparvarlik qadriyatlarini buzishga qaratilgan, shuningdek, konstitutsiyaviy tuzumni g‘ayriqonuniy yo‘l bilan o‘zgartirish yoki O‘zbekiston Respublikasi hududining birligini buzish, urushni, zo‘ravonlikni va shafqatsizlikni, jamiyatni parchalashga olib boradigan ijtimoiy, shu jumladan sinfiy, shuningdek, irqiy, milliy va diniy adovatni avj oldirish, qonun bilan taqiqlangan boshqa xatti-harakatlar qilish maqsadini ko‘zlaydigan jamoat birlashmalarining tuzilishiga yo‘l qo‘yilmaydi.\n\nHarbiylashtirilgan jamoat birlashmalari va qurolli tuzilmalar, shuningdek, diniy fe’l-atvorga ega bo‘lgan partiyalar, ularning filiallari va boshqa tuzilmaviy bo‘linmalar tashkil etish taqiqlanadi.\n\nAholining salomatligi va axloqiga, fuqarolarning huquqlari va qonun bilan qo‘riqlanadigan manfaatlariga tajovuz qiladigan jamoat birlashmalarini tuzish man etiladi.\n\n7. Sharhlanayotgan moddaning obyekti jamoat birlashmalarini tuzish yoki faoliyatning belgilangan tartibi, shuningdek, jamiyatning axloqiy negizlari, jamiyat xavfsizligi, fuqarolarning huquqlari va qonun bilan himoya qilinadigan manfaatlari hisoblanadi.\n\n8. Obyektiv tomon quyidagilarni o‘z ichiga oladi:\n\n-g‘ayriqonuniy jamoat birlashmalari yoki diniy tashkilotlarni qonunga xilof ravishda tuzish yoki ularning faoliyatini tiklash;\n\n-ularning faoliyatida faol qatnashish.\n\nAybdor shaxsni jinoiy javobgarlikka tortish uchun obyektiv tomon harakatlarining biri sodir etilganligi zarur bo‘ladi.\n\nTaqiqlangan jamoat birlashmasini yoki diniy tashkilotni tuzish deganda, taqiqlangan jamoat birlashmasini yoki diniy tashkilotni tashkil etish maqsadida sodir etilgan har qanday xatti-harakatni tushunish kerak. Masalan, faoliyati taqiqlangan birlashmalarga odamlarni jalb qilish, ularning nizom va dasturlarini ishlab chiqish, bunday birlashmalar uchun joy izlab topish va hokazolar shular jumlasidandir.\n\nQilmishni kvalifikatsiya qilish uchun jamoat birlashmalari yoki diniy tashkilotlarni tuzish g‘ayriqonuniy, ya’ni ro‘yxatga olish tartibini buzish, butun faoliyati huquqqa qarshi, zid bo‘lgan harakatlar bo‘lishi zarur.\n\nQonunchilikka muvofiq, jamoat yoki diniy tashkilotlar tuzish uchun quyidagilar talab qilinadi:\n\n-birinchidan, jamoat birlashmalari (diniy tashkilotlar) harakatlari va tuzish maqsad va vazifalari O‘zbekiston Respublikasi Konstitutsiyasi va qonunlariga, shu bilan birga O‘zbekiston Respublikasining boshqa normativ aktlari va respublika qo‘shilgan xalqaro konvensiyalar va kelishuvlarga qarshi ruhda bo‘lmasligi kerak;\n\n-ikkinchidan, adliya muassasalarida ro‘yxatdan o‘tish kabi talablarga oid o‘rnatilgan tartibga rioya qilish zarur;\n\n-uchinchidan, bunday tashkilotlarga a’zolikka doir bir qator ish yuritish qoidalariga rioya qilish, ta’sis hujjatlari (ustav, ta’sis shartnomasi, nizom)ga muvofiq shakl va mazmunda bo‘lish, shuningdek, boshqa qoidalar, ya’ni jamoat birlashmalari yoki diniy tashkilotlar tuzish va faoliyatini amalga oshirishni belgilovchi qoidalarga rioya qilishi lozim.\n\nUshbu qonunchilik holatlarini buzish g‘ayriqonuniy tashkilot deb kvalifikatsiya qilish uchun asos bo‘ladi.\n\nTaqiqlangan jamoat birlashmalari va (yoki) diniy tashkilotlar faoliyatini qayta tiklash deganda, sud tartibida taqiqlangan jamoat birlashmalari yoki diniy tashkilotlar faoliyatini davom ettirish harakatlarini sodir etish tushuniladi. Bu harakatlar birlashma faoliyatini moliyalashni davom ettirish, uning a’zolarini yig‘ish, shuningdek, boshqa har qanday faoliyat: uning faoliyatini targ‘ib, tashviq qilish, mablag‘larni yig‘ish va yangi dasturlar ishlab chiqish, tugatilgan jamoat birlashmalari yoki diniy tashkilotlar nomidan taqiqlangan faoliyatlarni davom ettirishga tashviq qilish va shu kabilar tushuniladi.\n\nTaqiqlangan jamoat birlashmasi yoki diniy tashkilot faoliyatini qayta tiklash faqatgina sudning tugatilgan va taqiqlangan faoliyatni tiklash to‘g‘risidagi qarori va ushbu hujjatning qonuniy kuchga kirishi asosida sodir bo‘ladi.\n\n9. G‘ayriqonuniy tashkilotlarda qatnashish deganda, tashkilot (birlashma) tarkibida qandaydir faoliyatni bajarish tushuniladi. Ya’ni birlashma (tashkilot) maqsadini tan olish hamda shu maqsad yo‘lida turli xil ishlarni bajarish, g‘ayriqonuniy birlashma (tashkilot) faoliyatini ta’minlash va shu kabilarda ifodalanadi. Oddiy qatnashuvning o‘zi qonunning mohiyati bo‘yicha alohida jinoyat va jinoiy javobgarlikni keltirib chiqarmaydi, balki faqat faol qatnashuvgina javobgarlikni keltirib chiqaradi.\n\n10. G‘ayriqonuniy tashkilotlar faoliyatida faol ishtirok etish deganda, g‘ayriqonuniy tashkilotlar faoliyatida har qanday xatti-harakatlar bilan qatnashish, jamoat birlashmalari va diniy tashkilotlar tugatilganligi haqidagi qaror bo‘lishiga qaramay, uning harakatlarini qo‘llab-quvvatlashga qaratilgan, shuningdek, boshqa faoliyat, bu tashkilotlarning noqonuniy faoliyatlarini amalga oshirishga yordam beruvchi xatti-harakatlar tushuniladi. Faol ishtirok etish sifatida bunday birlashma (tashkilot)larning turli xil faoliyatlarini bajaruvchi, uning maqsadidan kelib chiquvchi va erishish vositalari o‘laroq, turli harakatlarni bajarish: vazifalarni taqsimlash, ichki boshqaruvni amalga oshirish va boshqalarga rahbarlik qilish muhim o‘rin tutadi. Bundan tashqari, fuqarolarni fuqarolik burchlarini bajarmaslikka chaqiruvchi, bunday tashkilotlar tarkibida doimiy vazifalarni bajaruvchi va shu kabi boshqa harakatlarini amalga oshirishini faol ishtirok etish deb e’tirof etish lozim.\n\n11. Jinoyat taqiqlangan jamoat birlashmasi yoki diniy tashkilot tuzish yoki faoliyatini qayta tiklash, ularning faoliyatida faol qatnashish harakatlari sodir etilgan vaqtdan boshlab tugallangan deb e’tirof etiladi.\n\n12. Subyektiv tomondan jinoyat to‘g‘ri qasd bilan sodir etiladi. Aybdor shaxs o‘zining taqiqlangan jamoat birlashmasi (diniy tashkilot) tuzish yoki faoliyatini qayta tiklash kabi qilmishining ijtimoiy xavfli ekanligini anglaydi va ushbu faoliyatni amalga oshirishni istaydi. Taqiqlangan jamoat birlashmasi (diniy tashkilot) faoliyatida faol ishtirok etuvchi shaxs o‘zining unga mansubligini, uning tarkibidagi amaliy harakatlarning ahamiyati va o‘rnini va shu kabilarni anglab yetadi va unda ishtirok etishni istaydi.\n\n13. Jinoyat subyekti o‘n olti yoshga to‘lgan taqiqlangan jamoat birlashmasining faqat tashkilotchilari yoxud faol qatnashchilari bo‘la oldi."
        },
        {
            "modda_raqami": "216_1-modda. G‘ayriqonuniy jamoat birlashmalari va diniy tashkilotlar faoliyatida qatnashishga undash.",
            "matni": "O‘zbekiston Respublikasida g‘ayriqonuniy jamoat birlashmalari va diniy tashkilotlar, oqimlar, sektalar faoliyatida qatnashishga undash, shunday harakatlar uchun ma’muriy jazo qo‘llanilgandan keyin sodir etilgan bo‘lsa, -\n\neng kam ish xaqqining yigirma besh baravaridan ellik baravarigacha miqdorda jarima yoki uch yilgacha axloq tuzatish ishlari yoxud olti oygacha qamoq yoki uch yilgacha ozodlikdan mahrum qilish bilan jazolanadi.",
            "sharxi": "1. Jinoyatning obyekti – sud tomonidan taqiqlangan jamoat birlashmalari va diniy tashkilotlar tuzib va faoliyatini amalga oshirib, davlat hokimiyati va boshqaruv organlarining normal faoliyatini buzish. Jinoyatning bevosita obyekti – diniy teng huquqlilik, diniy bag‘rikenglik, fuqarolarning irodasini erkin bildirishi, birlashmalarga birlashish konstitutsiyaviy huquqi to‘g‘risidagi qoidalardan kelib chiquvchi jamoat xavfsizligi. \n\n(Jamoat birlashmalari, diniy tashkilotlar tushunchalari haqida JK 216-moddasi sharhiga qarang.)\n\nDiniy oqim bu diniy konfessiyaning bir yo‘nalishi, fuqarolarni belgilangan oqimga diniy belgilar orqali, lekin diniy marosim va udumlarni amalga oshirishda farq qiladigan birlashmasi (masalan, katolik, provoslav va boshqalar). \n\nDiniy sekta – turli diniy oqimlarga mansub kishilarning diniy, konfessional alomatlarga ko‘ra birlashgan guruhi, jamoasi (masalan, vahhobiylik va boshqalar).\n\n2. Jinoyatning obyektiv tomoni shaxsni g‘ayriqonuniy jamoat birlashmalari va diniy tashkilotlar, oqimlar faoliyatida qatnashishga undashda ifodalanadi.\n\nJamoat birlashmalari va diniy tashkilotlar faoliyatida qatnashishga undash har xil usullar va vositalar bilan amalga oshirilishi mumkin. Bu insonni yoki uning yaqinlarini bunday tashkilot faoliyatida qatnashish uchun jismoniy majburlash bo‘lishi mumkin. Undashni kishining jamoat birlashmasida, ko‘proq diniy tashkilot faoliyatida qatnashgandan so‘ng, uning gunohlari va boshqalar kechirilishini va’da qilib aldov yo‘li bilan amalga oshirish mumkin. Ko‘p holatlarda jamoat birlashmalari va diniy tashkilotlar faoliyatida qatnashishga undash moddiy rag‘batlantirish (pul, narsa, mulk va boshqa qimmatbaho narsalar) vositasida amalga oshiriladi. Undan tashqari, undash targ‘ibot, tashviqot yo‘li bilan va shu singari tashkilotlar faoliyatida qatnashishga chaqirish orqali amalga oshiriladi.\n\n3. Ushbu sharhlanayotgan moddani kvalifikatsiya qilishda jamoat birlashmalari va diniy tashkilotlarning g‘ayriqonuniy xatti-harakatlari muhim omil hisoblanadi. U ushbu jamoat birlashmalari yoki diniy tashkilotlar sud qarori bilan tugatilgan yoki ular o‘rnatilgan qonunlarga rioya qilmaganligi sababli tegishli organlar tomonidan ro‘yxatga olinmagan bo‘ladi (Jamoat birlashmalari va diniy tashkilotlarning qonuniyligi haqida JK 216-moddasi sharhiga qarang).\n\n4. O‘zbekiston Respublikasining “Jamoat birlashmalari to‘g‘risida”gi Qonunida asosiy umumiy prinsip sifatida belgilanishicha: “Jamoat birlashmalari o‘z a’zolari (qatnashchilari)ning ixtiyoriyligi, teng huquqliligi, o‘zini o‘zi boshqarish, qonuniylik va oshkoralik asosida tuziladi va harakat qiladi”. Ushbu prinsipga asosan, O‘zbekiston Respublikasi fuqarosi, chet el fuqarolari va fuqaroligi bo‘lmagan shaxslar ixtiyoriy ravishda har xil jamoat birlashmalariga a’zo bo‘lishi mumkin va ularni jamoat birlashmalariga majburlash yo‘li bilan kiritishga hech kimning haqqi yo‘q. Qonunchilik diniy tashkilotlarning ham faoliyatini shu tartibda qat’iy belgilaydi.\n\nO‘zbekiston Respublikasi – dunyoviy davlat. Davlat dinni va odamlarning e’tiqodini hurmat qilib va tushunib, insonning vijdon erkinligini tan oladi, dinga e’tiqod qilish yoki e’tiqod qilmaslikka, diniy udumlarda, rasm-rusumlarda qatnashish-qatnashmaslik huquqini beradi. Lekin, shu bilan birga, odamlarning e’tiqodni tanlashda, diniy tashkilotlarda qatnashganda ta’sir qiladigan har qanday noqonuniy ta’sirlardan himoyalaydi. Shu sababli, har qanday noqonuniy diniy tashkilotlarga undash taqiqlanadi. O‘zbekiston Respublikasi qonunchiligi insonning birlashish va vijdon erkinligi huquqlarini tan olib hamda bunday birlashma bo‘lishi kerakligini o‘rnatib, jamoat birlashmalariga qatnashishga undashni taqiqlaydi.\n\n5. Ushbu sharhlanayotgan moddada aybdor shaxsning qilmishini kvalifikatsiya qilishda ushbu aybdor shaxsga nisbatan bir yil davomida O‘zbekiston Respublikasi Ma’muriy javobgarlik to‘g‘risidagi kodeksining 2021-moddasi bo‘yicha ma’muriy javobgarlik qo‘llanganini aniqlash zarur. Faqat ma’muriy preyuditsiya bo‘lgan taqdirda, ya’ni aybdor shaxsga nisbatan shunga o‘xshash qilmishi uchun ma’muriy jazo qo‘llangan bo‘lsa hamda ushbu qilmishni ma’muriy jazo qo‘llangandan so‘ng bir yil davomida sodir etsa, u JK 2161-moddasi bo‘yicha jinoiy javobgarlikka tortilishi mumkin (Ma’muriy preyuditsiya haqida batafsilroq JK 177-moddasi sharhiga qarang).\n\n6. G‘ayriqonuniy jamoat birlashmalari va diniy tashkilotlar faoliyatida qatnashishga jinoiy undash formal tarkibli jinoyatdir. Ushbu jinoyatni tugallangan deb hisoblash uchun g‘ayriqonuniy jamoat birlashmalari faoliyatida qatnashishga undash harakatlarini sodir etishning o‘zi kifoya, sharhlanayotgan modda uchun qilmishning oqibati ahamiyatga ega emas. Agar undash usullaridan birida jismoniy kuch ishlatilsa, aybdor shaxsning qilmishi jinoyatlar majmui tariqasida sharhlanayotgan modda va javobgarlikni talab qiluvchi sog‘liqqa qarshi jinoyat bo‘yicha kvalifikatsiya qilinadi.\n\n7. Subyektiv tomondan jinoyat to‘g‘ri qasddan sodir etiladi. Aybdor shaxs boshqa shaxsni g‘ayriqonuniy jamoat birlashmasi, diniy tashkilot, oqim yoki sekta faoliyatida qatnashishga undayotganligini anglaydi va boshqa shaxslarni ham undashni xohlaydi.\n\n8. Ushbu jinoyat subyekti o‘n olti yoshga to‘lgan aqli raso har qanday shaxs bo‘lishi mumkin."
        },
        {
            "modda_raqami": "216_2-modda. Diniy tashkilotlar to‘g‘risidagi qonunchilikni buzish.",
            "matni": "Nolegal diniy faoliyat bilan shug‘ullanish, diniy tashkilotlar rahbarlarining mazkur tashkilotlar ustavini ro‘yxatdan o‘tkazishdan bosh tortishi, ruhoniylar va diniy tashkilotlar a’zolari tomonidan bolalar va o‘smirlarning maxsus yig‘ilishlari, shuningdek, diniy marosimga aloqasi bo‘lmagan mehnat, adabiyot va boshqa xildagi to‘garaklar hamda guruhlarni tashkil etish va o‘tkazish, shunday qilmishlar uchun ma’muriy jazo qo‘llanilganidan keyin sodir etilgan bo‘lsa, - \n\neng kam ish haqining ellik baravaridan yuz baravarigacha miqdorda jarima yoki olti oygacha qamoq yoxud uch yilgacha ozodlikdan mahrum qilish bilan jazolanadi.\n\nBir konfessiyaga mansub dindorlarni boshqasiga kiritishga qaratilgan xatti-harakatlar (prozelitizm) va boshqa missionerlik faoliyati, shunday harakatlar uchun ma’muriy jazo qo‘llanilganidan keyin sodir etilgan bo‘lsa, - \n\neng kam ish haqining ellik baravaridan yuz baravarigacha miqdorda jarima yoki olti oygacha qamoq yoxud uch yilgacha ozodlikdan mahrum qilish bilan jazolanadi.",
            "sharxi": "1. Ushbu sharhlanayotgan modda insonning e’tiqodi va vijdon erkinligi, ma’naviy xavfsizligini butunjahon miqyosida himoya qilishga qaratilgan hamda shu bilan barobar davlat hokimiyati va boshqaruv organlarining normal faoliyat ko‘rsatishiga, diniy tashkilotlarning faoliyati bo‘yicha jamiyatda o‘rnatilgan huquqiy tartib va qonunchilik talablari himoyasiga qaratilgan. Bu munosabatlar O‘zbekiston Respublikasi Konstitutsiyasi, 1998 yil 1 maydagi “Vijdon erkinligi va diniy tashkilotlar to‘g‘risida”gi Qonun bilan tartibga solinadi.\n\n2. O‘zbekiston Respublikasida din davlatdan ajratilgan. Hech bir dinga yoki diniy e’tiqodga boshqalariga nisbatan biron-bir imtiyoz yoki cheklashlar belgilanishiga yo‘l qo‘yilmaydi. \n\nDavlat turli dinlarga e’tiqod qiluvchi va ularga e’tiqod qilmaydigan fuqarolar, har xil e’tiqodlarga mansub diniy tashkilotlar o‘rtasida o‘zaro murosa va hurmat o‘rnatilishiga ko‘maklashadi, diniy va o‘zga mutaassiblikka hamda ekstremizmga, munosabatlarni qarama-qarshi qo‘yish va keskinlashtirishga, turli konfessiyalar o‘rtasida adovatni avj oldirishga qaratilgan xatti-harakatlarga yo‘l qo‘ymaydi.\n\nDavlat diniy konfessiyalar o‘rtasidagi tinchlik va totuvlikni qo‘llab-quvvatlaydi. Bir diniy konfessiyadagi dindorlarni boshqasiga kiritishga qaratilgan xatti-harakatlar (prozelitizm), shuningdek, boshqa har qanday missionerlik faoliyati man etiladi. Ushbu qoidaning buzilishiga aybdor bo‘lgan shaxslar qonun hujjatlarida belgilangan javobgarlikka tortiladilar.\n\n O‘zbekiston Respublikasi Konstitutsiyasining 61-moddasida diniy tashkilotlar va birlashmalar davlatdan ajratilganligi hamda qonun oldida tengligi, davlat diniy birlashmalarning faoliyatiga aralashmasligi belgilangan. \n\nDavlat diniy tashkilotlar zimmasiga o‘zining hech qanday vazifasini bajarishni yuklamaydi, ularning qonun hujjatlariga zid bo‘lmagan faoliyatiga aralashmaydi. Diniy tashkilotlar davlat vazifalarini bajarmaydi. Davlat diniy tashkilotlarning faoliyatini hamda dahriylik targ‘ibotiga oid faoliyatini mablag‘ bilan ta’minlamaydi.\n\nO‘zbekiston Respublikasida diniy mohiyatdagi siyosiy partiya va jamoat harakati, shuningdek, respublikadan tashqarida tuzilgan diniy partiyalarning filiallari va bo‘limlarini tuzishga va ularning faoliyat yuritishiga yo‘l qo‘yilmaydi. Diniy tashkilotlar amaldagi qonun hujjatlari talablariga rioya etishlari shart. Dindan davlatga va konstitutsiyaga qarshi targ‘ibot olib borishda, dushmanlik, nafrat, millatlararo adovat uyg‘otish, axloqiy negizlarni va fuqaroviy totuvlikni buzishda, bo‘hton, vaziyatni beqarorlashtiruvchi uydirmalarni tarqatishda, aholi o‘rtasida vahima chiqarishda hamda davlatga, jamiyat va shaxsga qarshi qaratilgan boshqa xatti-harakatlarda foydalanishga yo‘l qo‘yilmaydi. Terrorizm, narkobiznes va uyushgan jinoyatchilikka ko‘maklashadigan, shuningdek, boshqa g‘arazli maqsadlarni ko‘zlovchi diniy tashkilotlar, oqimlar, sektalar va boshqalarning faoliyati man etiladi.\n\n3. Jinoyatning obyekti diniy yoki boshqa tashkilotlarni, yig‘inlarni ro‘yxatga olish va ular faoliyatining belgilangan tartibi hisoblanadi.\n\nFakultativ obyekt bo‘lib, insonning e’tiqod erkinligi, konfessiya va boshqalarni ixtiyoriy tanlash hisoblanadi. \n\n(Diniy tashkilotlar tushunchasi to‘g‘risida JK 216-moddasi sharhiga qarang.)\n\n4. Obyektiv tomondan diniy tashkilotlar to‘g‘risidagi qonun hujjatlarini buzish quyidagi harakatlar orqali sodir etiladi:\n\n-diniy tashkilotlar rahbarlarining tashkilot ustavini ro‘yxatdan o‘tkazishdan bosh tortishi:\n\n-ruhoniylar va diniy tashkilotlarning a’zolari tomonidan bolalar va o‘smirlarning maxsus yig‘ilishlari, shuningdek, diniy marosimga aloqasi bo‘lmagan mehnat, adabiyot va boshqa xildagi to‘garaklar hamda guruhlarni tashkil etish va o‘tkazishda ifodalanadi.\n\n5. Nolegal diniy faoliyat bilan shug‘ullanish deganda, qonun bilan belgilangan tartibda ro‘yxatdan o‘tkazilmagan va diniy faoliyatni tegishli ruxsat olmasdan amalga oshiruvchi turli diniy tashkilotlar oqimlar, konfessiyalar va hokazolarning tashkil etilishi yoxud tashkilotning ta’sis hujjatlari yoki diniy tashkilotlar to‘g‘risidagi qonun hujjatlarida ko‘rsatilmagan maqsad, vazifalar va faoliyat bilan shug‘ullanishni tushunish lozim. Diniy tashkilotlarning markaziy boshqaruv organlarini ro‘yxatga olish O‘zbekiston Respublikasi Adliya vazirligi tomonidan, boshqa diniy tashkilotlarni ro‘yxatga olish esa tegishli ravishda Qoraqalpog‘iston Respublikasi Adliya vazirligi, viloyatlar, Toshkent shahar adliya boshqarmalari tomonidan O‘zbekiston Respublikasi Vazirlar Mahkamasi huzuridagi Din ishlari bo‘yicha qo‘mita bilan kelishilgan holda amalga oshiriladi.\n\n6. Diniy tashkilotlarni ro‘yxatga olish uchun quyidagi hujjatlar taqdim etiladi:\n\n-diniy tashkilot tuzish tashabbuskorlari bo‘lgan, yuz nafardan kam bo‘lmagan O‘zbekiston Respublikasi fuqarosi imzolagan ariza;\n\n-diniy tashkilotning ustavi;\n\n-ta’sis yig‘ilishining bayoni;\n\n-tuzilayotgan diniy tashkilot joylashgan manzilni tasdiqlovchi hujjat;\n\n-ro‘yxatga olish yig‘imi to‘langanligi to‘g‘risidagi hujjat.\n\nDiniy tashkilotlarning markaziy boshqaruv organini ro‘yxatga olish uchun quyidagi hujjatlar taqdim etiladi:\n\n-ta’sis yig‘ilishi (konferensiyasi)ning raisi va kotibi imzo qo‘ygan ariza;\n\n-diniy tashkilotlar markaziy boshqaruv organining ustavi; \n\n-ta’sis yig‘ilishi (konferensiyasi)ning bayoni;\n\n-ta’sischilar vakolatini tasdiqlovchi hujjatlar;\n\n-rahbar organ joylashgan manzilni tasdiqlovchi hujjat;\n\n-ro‘yxatga olish yig‘imi to‘langani to‘g‘risidagi hujjat.\n\nDiniy tashkilotlar hamda ularning markaziy boshqaruv organlarini ro‘yxatdan o‘tkazish to‘g‘risidagi ariza berilgan kundan e’tiboran bir oylik muddatda ko‘rib chiqiladi.\n\nAdliya organlari qo‘shimcha materiallar talab qilib olishga hamda tegishli organlarning (ekspert) xulosasini olishga haqli. Bunday holda qaror ro‘yxatdan o‘tkazish to‘g‘risidagi ariza berilgan kundan e’tiboran uch oylik muddatda qabul qilinadi.\n\nDiniy tashkilotning ustaviga kiritilgan qo‘shimchalar va o‘zgartishlar diniy tashkilotni ro‘yxatga olish kabi tartib va muddatlarda ro‘yxatga olinishi lozim[ Qarang: O‘zbekiston Respublikasining 1998 yil 1 maydagi “Vijdon erkinligi va diniy tashkilotlar to‘g‘risida”gi Qonuni (yangi tahriri), 11-modda.].\n\n7. Diniy tashkilotlar rahbarlarining mazkur tashkilotlar ustavini ro‘yxatdan o‘tkazishdan bosh tortishi deganda, yuqorida keltirib o‘tilgan qoidalar, harakatlar, talablarni bajarmaslik, ya’ni diniy tashkilotni ro‘yxatdan o‘tkazish uchun zarur bo‘lgan hujjatlarni (ustav, fuqarolar imzolagan ariza, ta’sis yig‘ilishi bayoni va boshqalarni) taqdim qilmaslik tushuniladi.\n\n8. O‘zbekiston Respublikasida ta’lim tizimi dindan ajratilgan. Ta’lim tizimining o‘quv dasturlariga diniy fanlar kiritilishiga yo‘l qo‘yilmaydi.\n\nO‘zbekiston Respublikasi fuqarolarining dunyoviy ta’lim olish huquqi ularning dinga bo‘lgan munosabatidan qat’i nazar ta’min etiladi.\n\nShu sababdan, ruhoniylar va diniy tashkilotlar a’zolari tomonidan qandaydir tadbir, bolalar va o‘smirlarning maxsus yig‘ilishlari, ta’lim ahamiyatiga ega bo‘lgan tadbirlarni tegishli xalq ta’limi organlari va ota-onalar roziligisiz tashkil qilish va o‘tkazish man etiladi. Bundan tashqari, qonunchilikda: “Voyaga yetmagan bolalarni diniy tashkilotlarga jalb etish, shuningdek, ularning ixtiyoriga, ota-onalari yoki ularning o‘rnini bosuvchi shaxslar ixtiyoriga zid tarzda dinga o‘qitishga yo‘l qo‘yilmaydi”[ O‘zbekiston Respublikasining 1998 yil 1 maydagi “Vijdon erkinligi va diniy tashkilotlar to‘g‘risida”gi Qonuni (yangi tahriri), 3-modda.], – deb belgilangan.\n\nMa’lum bir diniy amalni egallagan, shu lavozimga tayinlangan va muayyan diniy ma’lumotga ega bo‘lgan shaxs ruhoniy deb e’tirof etiladi.\n\nDiniy tashkilotlar a’zolari deganda, diniy jamoa, yig‘in, qavm, sinagoga va hokazolar tarkibiga kiruvchi hamda ushbu diniy tashkilotlarda muayyan ishlarni bajaruvchi shaxs tushuniladi.\n\n9. Diniy marosimga aloqasi bo‘lmagan mehnat, adabiyot va boshqa xildagi to‘garaklar hamda guruhlarni tashkil etish va o‘tkazish ham jinoiy qilmish deb topiladi.\n\nDiniy tashkilot – bu fuqarolarning dinga e’tiqod qilish, ibodat, rasm-rusumlar va marosimlarni birgalikda ado etish maqsadida tuzilgan ko‘ngilli birlashmalari bo‘lib, shuning uchun diniy marosimlarga aloqasi bo‘lmagan mehnat, adabiyot va boshqa xildagi to‘garaklar hamda guruhlarni tashkil etish va ularni o‘tkazish, ustavda ko‘rsatilmagan faoliyatni amalga oshirish nolegal hisoblanadi. \n\nBolalar va o‘smirlar yig‘inlari deganda, muntazam o‘tkaziladigan yig‘inning maqsadidan qat’i nazar, o‘n sakkiz yoshga to‘lmagan ikki yoki undan ortiq bolalar va (yoki) shaxslar (o‘smirlar hamda qizlar) guruhlari tushuniladi. \n\nMehnat, adabiyot va boshqa xildagi to‘garaklar va guruhlar deganda, mehnat, adabiyot va boshqa fe’l-atvordagi (masalan, teatr to‘garagi, sport seksiyasi va boshqa) tadbirlarni amalga oshirish maqsadida, yoshidan qat’i nazar, ikki yoki undan ortiq shaxsning birlashmasi tushunildi. Bolalar va o‘smirlar yig‘inlaridan farqli ravishda, mehnat, adabiyot va boshqa xildagi to‘garaklar hamda guruhlar ishtirokchilarning umumiy qiziqishlari, tegishli to‘garak va guruhlar tarkibida doimiy bo‘lishlari kabi belgilarga ega.\n\nDiniy marosimga aloqasi bo‘lmagan bolalar va o‘smirlarning maxsus yig‘ilishlari, mehnat, adabiyot hamda boshqa xildagi to‘garaklar va guruhlarni tashkil etish deganda, ana shunday yig‘ilishlar uchun zarur ish va o‘quv rejalarining ishlab chiqilishi, shaxslar kontingenti, joy hamda zarur adabiyotlar tanlanishi va hokazolarni tushunish lozim.\n\nDiniy marosimga aloqasi bo‘lmagan bolalar va o‘smirlarning maxsus yig‘ilishlari, mehnat, adabiyot hamda boshqa xildagi to‘garaklar va guruhlar yig‘ilishini o‘tkazish deganda, amalda marosim bo‘yicha faoliyatini amalga oshirish bilan birga dunyoviy ahamiyat kasb etuvchi yig‘inlar, to‘garak va guruhlarda diniy ta’limdan saboq berish e’tirof etiladi.\n\n10. Aybdorning qilmishini ushbu modda bilan kvalifikatsiya qilish uchun unga nisbatan oldin ma’muriy preyuriditsiya chorasi qo‘llanilgan bo‘lishi lozim. Shaxsning qilmishi, agar u ma’muriy javobgarlikka tortilgandan so‘ng bir yil mobaynida sodir etilgan bo‘lsa, ijtimoiy xavfli deb hisoblanadi.\n\n11. Diniy tashkilotlar to‘g‘risidagi qonun hujjatlarini buzish jinoyati JK 2162-moddasi dispozitsiyasida ko‘rsatib o‘tilgan harakatlardan birining sodir etilishi bilan, ya’ni nolegal diniy faoliyat bilan shug‘ullanish, diniy tashkilotlar rahbarlarining mazkur tashkilotlar ustavini ro‘yxatdan o‘tkazishdan bosh tortishi, ruhoniylar va diniy tashkilotlar a’zolari tomonidan bolalar va o‘smirlarning maxsus yig‘ilishlari, shuningdek, diniy marosimga aloqasi bo‘lmagan mehnat, adabiyot va boshqa xildagi to‘garaklar hamda guruhlarni tashkil etish va o‘tkazish kabi harakatlar sodir etilgan vaqtdan boshlab tugallangan hisoblanadi. Qilmishni jinoiy deb topish uchun jinoiy oqibatlarning kelib chiqishi talab qilinmaydi.\n\n12. Jinoyat subyektiv tomondan to‘g‘ri qasd bilan sodir etilib, aybdor shaxs nolegal diniy faoliyatni amalga oshirayotganligini, ushbu diniy tashkilotlar ustavini ro‘yxatdan o‘tkazishdan bosh tortayotganligini yoxud voyaga yetmaganlarning maxsus yig‘ilishlarini tashkil etayotgani va o‘tkazayotganligini yoki diniy marosimga aloqasi bo‘lmagan to‘garak yoki guruhlarni tashkil etayotganligini va o‘tkazayotganligini anglab yetadi va ushbu faoliyatni amalga oshirishni istaydi.\n\nSubyektiv tomonining o‘ziga xos xususiyati shundaki, aybdor shaxs ilgari ma’muriy javobgarlikka tortilgan bo‘lib, ushbu qilmishni sodir etishning oqibati jinoyat ekanligini biladi.\n\n13. Jinoyat subyekti nolegal diniy faoliyat bilan shug‘ullanuvchi diniy tashkilotlarning rahbarlari yoxud din arboblari va diniy tashkilotlarning a’zolari, diniy marosimga aloqasi bo‘lmagan bolalar va o‘smirlarning maxsus yig‘inlarini, mehnat, adabiyot va boshqa xildagi to‘garaklarni hamda guruhlarni tashkil etuvchi va o‘tkazuvchi o‘n olti yoshga to‘lgan shaxslar bo‘lishi mumkin.\n\n14. JK 2162-moddasining 2-qismida bir konfessiyaga mansub dindorlarni boshqasiga kiritishga qaratilgan harakatlar (prozelitizm) yoki boshqa har qanday missionerlik harakatlari uchun javobgarlik belgilangan.\n\nBir diniy konfessiyadagi dindorlarni boshqasiga kiritishga qaratilgan xatti-harakatlar (prozelitizm), shuningdek, boshqa har qanday missionerlik faoliyati man etiladi[ Qarang: O‘zbekiston Respublikasining 1998 yil 1-maydagi “Vijdon erkinligi va diniy tashkilotlar to‘g‘risida”gi Qonuni (yangi tahriri), 5-modda.]. \n\nBir konfessiyaga mansub dindorlarni boshqasiga kiritishga qaratilgan xatti-harakatlar targ‘ibot-tashviqot qilish, e’tiqod qiluvchining vijdon erkinligiga qarshi majburan boshqa konfessiyaga kiritish, haq berish, mulkiy manfaatdor qilish vositasida va hokazolarda ifodalanadi. \n\nBoshqa missionerlik faoliyati deganda, diniy tashkilotlar, ruhoniylar, konfessiya a’zolarining o‘z konfessiyalariga targ‘ib qiluvchi targ‘ibot-tashviqot tadbirlarini o‘tkazishi, turli xil yordamlar ko‘rsatish orqali tadbirlarni amalga oshirish, shuningdek, diniy va ibodat marosimlarini o‘tkazish yo‘li bilan bir konfessiyadan boshqasiga kiritishga yo‘naltirilgan xatti-harakatlar tushuniladi.\n\n15. JK 2162-moddasi 2-qismi bilan, ya’ni bir konfessiyaga mansub dindorlarni boshqasiga kiritishga qaratilgan xatti-harakatlar (prozelitizm) va boshqa missionerlik faoliyati bilan shug‘ullangan shaxsni javobgarlikka tortish uchun, ushbu qilmish uchun ma’muriy javobgarlikka tortilgan aybdor shaxs bu qilmishni bir yil mobaynida sodir etgan bo‘lishi lozim.\n\n16. Subyektiv tomondan JK 2162-moddasi 2-qismida nazarda tutilgan jinoyat to‘g‘ri qasddan sodir etiladi.\n\n17. Jinoyat subyekti – o‘n olti yoshga to‘lgan har qanday aqli raso shaxs."
        },
        {
            "modda_raqami": "217-modda. Yig‘ilishlar, mitinglar, ko‘cha yurishlari yoki namoyishlar uyushtirish, o‘tkazish tartibini buzish.",
            "matni": "Yig‘ilishlar, mitinglar, ko‘cha yurishlari yoki namoyishlar uyushtirish yoxud o‘tkazish tartibini ularning tashkilotchisi tomonidan buzish shunday harakatlari uchun ma’muriy jazo qo‘llanilganidan keyin sodir etilgan bo‘lsa, - \n\neng kam oylik ish haqining ikki yuz baravaridan uch yuz baravarigacha miqdorda jarima yoki olti oygacha qamoq yoxud uch yilgacha ozodlikdan mahrum qilish bilan jazolanadi.\n\nDiniy yig‘ilishlar, ko‘cha yurishlari va boshqa diniy marosimlar o‘tkazish qoidalarini buzish, shunday harakatlar uchun ma’muriy jazo qo‘llanilganidan keyin sodir etilgan bo‘lsa, -\n\neng kam ish haqining ikki yuz baravaridan uch yuz baravarigacha miqdorda jarima yoki olti oygacha qamoq yoxud uch yilgacha ozodlikdan mahrum qilish bilan jazolanadi.",
            "sharxi": "1. Yig‘ilishlar, mitinglar, ko‘cha yurishlari yoki namoyishlar uyushtirish jamoatchilik, guruh yoki shaxsiy manfaatlarni va qarshilikni ifodalash shakli sifatida O‘zbekiston Respublikasi Konstitutsiyasining 33-moddasida nazarda tutilgan inson huquqlaridan biri hisoblanadi. Mazkur huquq fuqarolarga qonunda belgilangan tartibda yig‘ilishlar, mitinglar, ko‘cha yurishlari yoki namoyishlarda ishtirok etish orqali o‘zlarining ijtimoiy faolliklarini namoyon etishga imkoniyat yaratadi. \n\nKonstitutsiyaning 33-moddasida belgilanishicha: “Fuqarolar o‘z ijtimoiy faolliklarini O‘zbekiston Respublikasi qonunlariga muvofiq mitinglar, yig‘ilishlar va namoyishlar shaklida amalga oshirish huquqiga egadirlar. Hokimiyat organlari faqat xavfsizlik nuqtayi nazaridangina bunday tadbirlar o‘tkazilishini to‘xtatish yoki taqiqlash huquqiga ega”. Konstitutsiyaning mazkur moddasi davlat hokimiyati va boshqaruv organlariga faqat xavfsizlik jihatdan ommaviy tadbirlar o‘tkazilishini cheklash huquqini beradi. Fuqarolarning o‘z siyosiy huquq va erkinliklaridan foydalanishi boshqa shaxslar, jamiyat va davlat manfaatlariga zarar yetkazmasligi lozim.\n\n2. Qonuniylik va huquqiy tartibot – davlat hokimiyati va boshqaruv organlari bir maromda faoliyat yuritishining asosiy shartlari bo‘lib, ular fuqarolarning huquq va erkinliklari amalga oshirilishi tartibi aniq tartibga solinganda mavjud bo‘ladi. Mazkur tartibga rioya etmaslik davlat hokimiyati va boshqaruv organlari faoliyatini ishdan chiqarishga olib kelishi mumkin. Shu bois bunday tadbirlar o‘tkazilishi tartibini buzganlik uchun ma’muriy va jinoiy javobgarlik o‘rnatilganligi yig‘ilishlar, mitinglar, ko‘cha yurishlari yoki namoyishlar o‘tkazish shaklidagi konstitutsiyaviy huquqlarga rioya etilishining kafolati hisoblanadi.\n\n3. Sharhlanayotgan jinoyatning ijtimoiy xavfliligi shunda ko‘rinadiki, yig‘ilishlar, mitinglar, ko‘cha yurishlari yoki namoyishlar o‘tkazayotgan shaxs bunday tadbirlar o‘tkazilishining qonunchilikda belgilangan tartibini inkor etadi, natijada davlat hokimiyati va boshqaruv organlarining bir me’yorda faoliyat yuritishini tahdid ostiga qo‘yadi.\n\n4. Davlat hokimiyati va boshqaruv organlarining bir me’yorda faoliyat yuritishi, jamiyat xavfsizligi sharhlanayotgan jinoyatning obyekti hisoblanadi.\n\nYig‘ilishlar, mitinglar, ko‘cha yurishlari yoki namoyishlar o‘tkazishning o‘rnatilgan tartibini o‘z ichiga oluvchi ijtimoiy munosabatlar jinoyatning bevosita obyekti hisoblanadi.\n\n5. JK 217-moddasi 1-qismida nazarda tutilgan jinoyat obyektiv tomondan yig‘ilishlar, mitinglar, ko‘cha yurishlari yoki namoyishlar o‘tkazishning o‘rnatilgan tartibini buzish orqali sodir etiladi.\n\n6. Yig‘ilishlar, mitinglar, ko‘cha yurishlari yoki namoyishlar uyushtirish deganda, qonunda belgilanmagan tartibda o‘tkaziladigan yig‘ilishlar, mitinglar, ko‘cha yurishlari yoki namoyishlar o‘tkaziladigan joy, o‘tkazish shakli, joyi va vaqtini, harakatlanish yo‘nalishini, ishtirokchilarni jalb etish tartibini, so‘zga chiquvchilarni tanlash va boshqa harakatlarni belgilab olish tushuniladi.\n\nYig‘ilishlar, mitinglar, ko‘cha yurishlari yoki namoyishlarini g‘ayriqonuniy uyushtirish turli harakatlar, masalan, bunday tadbirlarni o‘tkazishga davlat hokimiyat organining roziligi talab etilsa, bu haqda ularni xabardor etmasdan o‘tkazish; bunday tadbirlarni tashkil etish jarayonini, fuqarolarni jalb etish tartibini buzish; yig‘ilishlar, mitinglar, ko‘cha yurishlari yoki namoyishlarni tashkil etish uchun moddiy-texnik vositalar ajratish va boshqalar orqali ifodalanadi.\n\n7. Yig‘ilishlar, mitinglar, ko‘cha yurishlari yoki namoyishlar o‘tkazish deganda, shunday tadbirlarni o‘tkazish maqsadida tashkiliy masalalarni faktik jihatdan bajarish va hokazolar tushuniladi.\n\nRuxsat berilmagan yig‘ilishlar, mitinglar, ko‘cha yurishlari yoki namoyishlarini uyushtirish – bu fuqarolarning birlashishi va muayyan shaxslar, tashkilotlar, ijtimoiy-siyosiy hayotdagi voqealarga nisbatan o‘z munosabatlarini ommaviy namoyish etishlari, ko‘cha bo‘ylab ommaviy tashkil etilgan harakatda fuqarolarning o‘z ijtimoiy-siyosiy kayfiyatini turli ko‘rgazmali vositalar yordamida ifodalashini o‘z ichiga oluvchi tegishli tadbir tashkilotchisining g‘ayriqonuniy harakatlari. Bu muayyan yopiq binolarda g‘ayriqonuniy yig‘ilishlar va mitinglar o‘tkazish, bunday tadbirlar o‘tkazilishi haqida murojaatnomada belgilangan maqsadlar, uning boshlanishi va to‘xtatilishi vaqtiga rioya etmaslik, g‘ayriqonuniy tadbirni to‘xtatish to‘g‘risidagi hokimiyat organlarining qonuniy talablariga bo‘ysunmaslik hamda boshqa tartiblarga rioya etmaslikda namoyon bo‘ladi.\n\n8. Yig‘ilish deganda, fuqarolarning oldindan belgilangan vaqt va joyda (bino yoki ochiq havoda) birgalikda bevosita ishtirok etish va biror-bir muammo yuzasidan birgalikda qaror chiqarish shakli tushuniladi.\n\n9. Miting deganda, fuqarolarning jamiyat hayotidagi biror narsa yuzasidan tashkilot yoki mansabdor shaxslarga nisbatan o‘zlarining munosabatini ommaviy ravishda bildirish maqsadida ko‘pincha ochiq havoda o‘tkaziladigan ommaviy yig‘ilish tushuniladi.\n\n10. Ko‘cha yurishlari – biror-bir muammo yuzasidan hokimiyat organlari va jamoatchilikning e’tiborini tortish maqsadida shaxslarning ko‘chada, dahada tashkiliy yoki ommaviy harakatlanishi[ Qarang: Bolshoy yuridicheskiy slovar. / Pod. red. A.Ya.Suxareva, V.Ye.Krutskix. – M.: INFRA-M. 2000. 565-bet.].\n\n11. Namoyish – biror-bir muammo yuzasidan bir guruh shaxslar tomonidan o‘zlarining ijtimoiy-siyosiy kayfiyatlari va munosabatlarini plakatlar, transparantlar va ko‘rgazmali materiallardan foydalangan holda ommaviy ifoda etishi.\n\n12. Yig‘ilishlar, mitinglar, ko‘cha yurishlari yoki namoyishlar o‘tkazish to‘g‘risida mahalliy ijro etuvchi hokimiyat va boshqaruv organiga yozma ravishda murojaat etiladi. Mazkur murojaatda tadbirni o‘tkazish maqsadi, shakli, joyi, boshlanish va tugash vaqti, harakatlanish yo‘nalishi, nazarda tutilayotgan ishtirokchilar soni, tashkilotlar va jamoat tartibini saqlash uchun mas’ul bo‘lgan shaxslar haqidagi ma’lumotlar, ariza topshirish sanasi kabilar ko‘rsatiladi. Tadbirni o‘tkazish jarayonida ishtirokchilar va tashkilotchilar jamoat tartibini saqlashga majburdirlar. Ularga transport vositalari va piyodalarning harakatlanishiga to‘sqinlik qilish, aholi punktining uzluksiz faoliyat yuritishiga tajovuz qilish, palatkalar qurish, yashil maydonlar, bino va inshootlarga zarar yetkazish, qurol yoki insonlarning hayoti va sog‘lig‘iga zarar yetkazish maqsadida qurol sifatida ishlatilishi mumkin bo‘lgan maxsus tayyorlangan buyumlarda bo‘lish, fuqarolar va yuridik shaxslarga moddiy zarar yetkazish, tadbirlarni o‘tkazish vaqtida jamoat tartibini saqlovchi davlat organlari vakillari faoliyatiga har qanday shaklda aralashish taqiqlanadi. Qilmishni JK 217-moddasi bo‘yicha kvalifikatsiya qilish uchun tashkilotchiga nisbatan oldin aynan shunday qilmishi uchun Ma’muriy javobgarlik to‘g‘risidagi kodeksning 201-moddasida nazarda tutilgan ma’muriy jazo choralari qo‘llanilganligi fakti aniqlanishi lozim. Ma’muriy jazo qo‘llanilgan va u tugatilmagan holdagina shaxs jinoiy javobgarlikka tortilishi mumkin.\n\n13. Sharhlanayotgan jinoyat formal tarkibli jinoyat hisoblanadi. Uni kvalifikatsiya qilish va tugallangan deb topish uchun belgilangan tartibni buzgan holda yig‘ilishlar, mitinglar, ko‘cha yurishlari yoki namoyishlar o‘tkazish bo‘yicha harakatlar qilish yetarli hisoblanadi.\n\n14. Subyektiv tomondan jinoyat to‘g‘ri qasd bilan sodir etiladi. Aybdor yig‘ilishlar, mitinglar, ko‘cha yurishlari yoki namoyishlar o‘tkazishning belgilangan tartibini buzayotganligini anglaydi va buni xohlaydi.\n\nJinoyatni sodir etish motivlari va maqsadlari turli xil bo‘lishi mumkin va ular qilmishni kvalifikatsiya qilishda ahamiyatga ega bo‘lmaydi.\n\n15. Jinoyat subyekti maxsus subyekt hisoblanadi. Qonun mazmuni bo‘yicha yig‘ilishlar, mitinglar, ko‘cha yurishlari yoki namoyishlarning faqat tashkilotchilari jinoiy javobgarlikka tortiladilar.\n\nMehnat yoki jamoat birlashmasi jamoasi, o‘zini o‘zi boshqarish organlari va fuqarolarning alohida guruhlari tomonidan vakolat berilgan va tashkillashtirilayotgan yig‘ilishlar, mitinglar, ko‘cha yurishlari yoki namoyishlar haqida hokimiyat organlarini xabardor qilgan holda ular nomidan jamoatchilikka murojaat qiladigan shaxslar tashkilotchilar sifatida tan olinadilar.\n\nShuningdek, hokimiyat vakillari bilan rasmiy aloqaga kirishmagan holda tadbirlarni o‘tkazish va ularga tayyorgarlik ko‘rish yuzasidan harakatlar qiladigan yoki moddiy-texnik vositalar ajratadigan shaxslar ham tashkilotchilar deb tan olinadi.\n\nTashkilotchi xabardor qilinmagan holda alohida ishtirokchilar tomonidan yig‘ilishlar, mitinglar, ko‘cha yurishlari yoki namoyishlar o‘tkazishning belgilangan tartiblari buzilgan hollarda, u JK 217-moddasi bo‘yicha jinoiy javobgarlikka tortilmaydi.\n\n16. Sharhlanayotgan moddaning 2-qismi diniy yig‘ilishlar, ko‘cha yurishlari va boshqa diniy marosimlar o‘tkazish qoidalarini buzish uchun javobgarlikni nazarda tutadi.\n\n17. Davlat hokimiyati va boshqaruv organlarining bir me’yorda faoliyat yuritishi sharhlanayotgan jinoyatning obyekti hisoblanadi.\n\n18. JK 217-moddasining 2-qismida nazarda tutilgan jinoyat obyektiv tomondan O‘zbekiston Respublikasining “Vijdon erkinligi va diniy tashkilotlar to‘g‘risida”gi 1998 yil 1 mayda qabul qilingan Qonunida belgilangan diniy yig‘ilishlar, ko‘cha yurishlari va boshqa diniy marosimlar o‘tkazish qoidalarini buzish orqali sodir etiladi.\n\nDiniy tashkilotlar ibodat qilish yoki diniy marosimlarni o‘tkazish uchun barcha kelishi mumkin bo‘lgan joylarni tashkil etish va ularni ta’minlash huquqiga ega. Ibodat, diniy marosim va tadbirlar diniy tashkilotlar joylashgan joy va ularga tegishli hududlarda, madaniyat yoki ibodat binolarida, ibodat qilish maskanlarida, qabristonlarda, odat yuzasidan zarur bo‘lgan hollarda – fuqarolar roziligiga ko‘ra – ularning uylarida o‘tkazilishi mumkin.\n\nKasalxona, gospital, qariyalar va nogironlar uylari, dastlabki tergov va jazoni ijro etish joylarida o‘tkaziladigan ibodatlar va diniy marosimlar mazkur joylardagi fuqarolarning iltimosiga ko‘ra o‘tkazilishi mumkin.\n\nIbodat binolaridan tashqarida o‘tkaziladigan ommaviy tarzdagi ibodat va diniy marosimlar joylardagi mahalliy boshqaruv va hokimiyat organlarining ruxsati bilan amalga oshiriladi.\n\n19. JK 217-moddasining 2-qismida nazarda tutilgan jinoyat diniy yig‘ilishlar, ko‘cha yurishlari va boshqa diniy marosimlar o‘tkazish qoidalari buzilgan vaqtdan boshlab tugallangan hisoblanadi.\n\n20. Subyektiv tomondan mazkur jinoyat to‘g‘ri qasddan sodir etiladi.\n\n21. JK 217-moddasi 2-qismida nazarda tutilgan jinoyat subyekti – o‘n olti yoshga to‘lgan, ilgari shunday qilmish uchun ma’muriy javobgarlikka tortilgan shaxs.\n"
        },
        {
            "modda_raqami": "218-modda. Taqiqlangan ish tashlashga rahbarlik qilish yoki favqulodda holat sharoitida korxona, muassasa yoxud tashkilotlar ishiga to‘sqinlik qilish.",
            "matni": "Taqiqlangan ish tashlashga rahbarlik qilish, shuningdek, favqulodda holat sharoitida korxona, muassasa yoxud tashkilotlar ishiga to‘sqinlik qilish - \n\neng kam oylik ish haqining ellik baravaridan yuz baravarigacha miqdorda jarima yoki olti oygacha qamoq yoxud besh yilgacha ozodlikdan mahrum qilish bilan jazolanadi.",
            "sharxi": ". Fuqarolar yoki O‘zbekiston Respublikasining konstitutsiyaviy tuzumiga haqiqiy xavf tug‘diruvchi, favqulodda holat joriy etmasdan oldini olib bo‘lmaydigan muayyan hollarda respublikaning butun hududi yoki uning ayrim joylarida favqulodda holat joriy etiladi.\n\nFavqulodda holat favqulodda vaziyatlar (haqiqiy tashqi xavf, ommaviy tartibsizliklar, yirik halokat, tabiiy ofat, epidemiyalar) fuqarolarning xavfsizligini ta’minlashni ko‘zlab, O‘zbekiston Respublikasining butun hududida yoki uning ayrim joylarida O‘zbekiston Respublikasi Konstitutsiyasiga asosan, O‘zbekiston Respublikasi Prezidenti tomonidan joriy etiladi. Favqulodda holat joriy etish to‘g‘risidagi Prezident Farmoni uch kun ichida O‘zbekiston Respublikasi Oliy Majlisining palatalari tasdig‘iga kiritiladi[ Qarang: O‘zbekiston Respublikasining Konstitutsiyasi, 78, 93-moddalar ].\n\nFavqulodda holat joriy etishning ikki sharti farqlanadi:\n\n-fuqarolarning hayoti va sog‘lig‘iga tahdid bo‘lgan, konstitutsiyaviy tuzumni zo‘rlik bilan o‘zgartirishga harakat qilingan, ommaviy tartibsizliklar va millatlararo to‘qnashuvlar, alohida joylarni qurshab olish, qo‘shni davlatlar hududidan davlat chegarasini buzib ommaviy o‘tish xavfi bo‘lgan hollarda;\n\n-fuqarolarning hayoti va sog‘lig‘ini himoya qilish maqsadida kechiktirib bo‘lmaydigan qutqaruv ishlarini talab etadigan tabiiy ofat va og‘ir ekologik holatlar, epidemiyalar, epizootiyalar va yirik halokatlar yuz berganda.\n\n2. Davlat hokimiyati va boshqaruv organlarining bir me’yorda faoliyat yuritishi bilan bog‘liq ijtimoiy munosabatlar, fuqarolar va jamiyat xavfsizligi sharhlanayotgan moddaning obyekti hisoblanadi.\n\nFavqulodda holat sharoitida taqiqlangan ish tashlashga rahbarlik qilish, shuningdek, korxona, muassasa yoxud tashkilotlar ishiga to‘sqinlik qilish, bino, ish joyiga kirishni yopib qo‘yish, zarur texnologik, elektr yoki suv tarmoqlarini uzib qo‘yish jinoiy qilmish bo‘lib, uning ijtimoiy xavfliligi mavjud boshqaruv tizimlari vaqtinchalik o‘zgargan sharoitlar va favqulodda holatlarni keltirib chiqargan hollarni bartaraf etish bo‘yicha alohida choralar ko‘riladigan vaqtda boshqaruv tartibiga tajovuz qilishda namoyon bo‘ladi.\n\n3. Obyektiv tomondan jinoyat quyidagi yo‘llar bilan sodir etilishi mumkin:\n\n-taqiqlangan ish tashlashga rahbarlik qilish;\n\n-korxona, muassasa yoxud tashkilotlar ishiga to‘sqinlik qilish.\n\nIsh tashlash – jamoaviy mehnat nizosini hal etish maqsadida xodimlarning o‘z mehnat majburiyatlarini bajarishdan (to‘liq yoki qisman) vaqtinchalik bosh tortishlari[ Qarang: Bolshoy yuridicheskiy slovar. / Pod red. A.Ya. Suxareva, V.Ye. Krutskix. – M.: INFRA-M. 2000. 193-bet.]. Ish tashlash ilgari surilayotgan ijtimoiy, iqtisodiy yoki siyosiy xarakterdagi talablarni qondirish maqsadida ommaviy ravishda ish to‘xtatish hisoblanadi.\n\nTaqiqlangan ish tashlashga rahbarlik qilish ish tashlashni tashkil etish bilan bog‘liq harakatlarni, ya’ni ish tashlashning maqsadlarini ishlab chiqish va asoslash, ish tashlashda ishtirok etish uchun shaxslarni qidirish va jalb etish, majburiyatlarni taqsimlash, vazifalarni topshirish va ularning bajarilishi ustidan nazorat qilish, maslahat va ko‘rsatmalar berish yo‘li bilan ish jarayonlarini to‘xtatish, ish tashlash muddatlarini qo‘llab-quvvatlash, ish tashlovchilarning xatti-harakatini tashkillashtirishdir. Boshqacha aytganda, bu – ish tashlash jarayoni va ish tashlovchilarni boshqarishga yo‘naltirilgan harakatdir.\n\nKorxona, muassasa, tashkilot ishiga to‘sqinlik qilish, bu – binoga, ish joylariga kirish yo‘lini to‘sib qo‘yish, zarur texnologik, elektr va suv tarmoqlarini uzib qo‘yish kabi shakllarda namoyon bo‘ladigan hamda ish jarayonini izdan chiqarish uchun har qanday to‘sqinliklarni yaratishga yo‘naltirilgan faoliyatdir.\n\nTo‘sqinlik qilish deganda, korxona, muassasa yoxud tashkilotlarda bir me’yordagi ish tartibini saqlab turuvchi shaxslarni jismoniy yoki ruhiy majburlash tushuniladi.\n\nRuhiy majburlash deganda, favqulodda holat sharoitida mansabdor shaxslar va boshqa xodimlar tomonidan korxona, muassasa yoki tashkilotning faoliyatini buzish maqsadida ularga jismoniy jazo qo‘llash, moddiy zarar yetkazish, boshqa noqulay oqibatlar (ishdan bo‘shatish, mansabini pasaytirish) bilan tahdid qilish tushuniladi. Agar aybdor o‘ldirish yoki boshqa turdagi majburlovni qo‘llash bilan korxona, muassasa yoki tashkilot faoliyatiga to‘sqinlik qilgan bo‘lsa, uning harakatlari jinoyatlar majmui tariqasida (masalan, JK 218-moddasi va 112-moddasi bo‘yicha) kvalifikatsiya qilinishi lozim.\n\nJismoniy majburlash deganda, shaxsni majburiy ravishda biron-bir binoga qamab qo‘yish, unga turli og‘irlik darajasidagi tan jarohatlari yetkazish, uni hayotdan mahrum qilish, ishga kirishishiga va uni bajarishiga jismoniy qarshilik ko‘rsatish kabilar tushuniladi. Sharhlanayotgan jinoyat sodir etilayotgan vaqtda aybdor sog‘liqqa zarar yetkazgan yoki shaxsga qarshi boshqa jinoyat sodir etgan bo‘lsa, u holda uning harakatlari jinoyatlar majmui bo‘yicha kvalifikatsiya qilinishi lozim.\n\n4. Sharhlanayotgan jinoyat obyektiv tomonining zaruriy belgisi uni sodir etish sharoiti – favqulodda holat sharoiti hisoblanadi.\n\nFavqulodda holat – maxsus qonunlarda belgilangan tartibda fuqarolarning huquq va erkinliklarini, yuridik shaxslarning huquqlarini cheklashga yo‘l qo‘yiladigan, shuningdek, ularga qo‘shimcha majburiyatlar yuklaydigan davlat hokimiyati va boshqaruv organlari, korxonalar, muassasalar va tashkilotlar faoliyatining o‘ziga xos rejimi[ Qarang: Bolshoy yuridicheskiy slovar. / Pod red. A.Ya.Suxareva, V.Ye. Krutskix – M.: INFRA-M. 2000. 680-bet. ].\n\n5. Oqibat kelib chiqqan-chiqmaganligidan qat’i nazar, dispozitsiyada nazarda tutilgan qilmishlardan birining sodir etilishi bilan jinoyat tugallangan hisoblanadi.\n\n6. Subyektiv tomondan jinoyat to‘g‘ri qasd bilan sodir etiladi. Aybdor favqulodda vaziyat holatida taqiqlangan ish tashlashga rahbarlik qilishning ijtimoiy xavfliligini anglaydi, bunday hollarda korxona, muassasa, tashkilot ishiga to‘sqinlik qilishning huquqqa xilofligini biladi va mazkur harakatlarni sodir etishni xohlaydi.\n\n7. Ish tashlashning rahbarlari, shuningdek, favqulodda holat sharoitlarida korxona, muassasa, tashkilot ishiga to‘sqinlik qilgan har qanday aqli raso shaxslar jinoyatning subyekti bo‘lishi mumkin.\n\nOmmaviy ravishda ishni to‘xtatishga chaqiruvchi va bunday tadbirlarni amalga oshirish yuzasidan chora-tadbirlar ko‘ruvchi shaxslar, tashkilotchilar va faol ishtirokchilar ish tashlashning rahbarlari deb topiladilar. O‘n olti yoshga to‘lgan har qanday shaxs favqulodda holat sharoitida korxona, muassasa va tashkilot ishini to‘xtatishning subyekti bo‘lishi mumkin."
        },
        {
            "modda_raqami": "219-modda. Hokimiyat vakiliga yoki fuqaroviy burchini bajarayotgan shaxsga qarshilik ko‘rsatish.",
            "matni": "Qarshilik ko‘rsatish, ya’ni xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxsga faol qarshilik ko‘rsatish -\n\neng kam oylik ish haqining ellik baravarigacha miqdorda jarima yoki uch yilgacha axloq tuzatish ishlari yoxud uch oygacha qamoq bilan jazolanadi.\n\nUshbu moddaning birinchi qismida ko‘rsatilgan shaxslarni qanday shaklda bo‘lmasin o‘zining xizmat vazifasini bajarish yoki fuqaroviy burchini bajarishdan voz kechishga, shuningdek, qonunga xilof harakatlar sodir etishga majbur qilish -\n\nuch oydan olti oygacha qamoq yoki besh yilgacha ozodlikdan mahrum qilish bilan jazolanadi.",
            "sharxi": "1. Sharhlanayotgan moddaning maqsadi huquq-tartibot va ijtimoiy xavfsizlikni ta’minlash hisoblanadi. Qonun chiqaruvchi jamiyatda fuqarolar rioya etishi majbur bo‘lgan muayyan tartibni belgilab beradi. Shu munosabat bilan ba’zi bir mas’ul mansabdor shaxslarga, xususan – hokimiyat vakillariga majburiy ko‘rsatmalar berish bo‘yicha muayyan vakolatlar berilgan.\n\n2. Jamiyat va davlat manfaatlari, davlat hokimiyati va boshqaruv organlari, jamoat birlashmalarining bir me’yorda faoliyat yuritishi, hokimiyat vakili yoki o‘zining fuqaroviy burchini bajarayotgan shaxsning shaxsiyati hokimiyat vakiliga yoki fuqaroviy burchini bajarayotgan shaxsga qarshilik ko‘rsatish obyekti hisoblanadi.\n\n3. Obyektiv tomondan jinoyat xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxsga faol qarshilik ko‘rsatish orqali sodir etiladi. Qarshilik ko‘rsatish faol yoki passiv shakllarda bo‘lishi mumkin. Qonun mazmuniga ko‘ra, faqatgina faol qarshilik ko‘rsatish jinoiy javobgarlikka tortishga sabab bo‘ladi.\n\n4. Faol qarshilik ko‘rsatish jismoniy zo‘rlik ishlatish yoki shunday zo‘rlikni qo‘llash bilan tahdid qilish orqali amalga oshirilishi mumkin.\n\nJismoniy qarshilik ko‘rsatish shaklida amalga oshiriladigan faol qarshilik ko‘rsatish – o‘zining xizmat yoki fuqarolik majburiyatlarini bajarayotgan shaxslarning badaniga qasddan shikast yetkazish, urish, do‘pposlash, bog‘lash, qamab qo‘yish yoki ularning erkinligini boshqacha usulda cheklab qo‘yish.\n\nAgar qarshilik ko‘rsatish jarayonida jabrlanuvchiga o‘rtacha og‘irlikdagi yoki og‘ir tan jarohati yetkazilgan bo‘lsa, aybdorning qilmishini jinoyatlar majmui bo‘yicha JK 219-moddasi 1-qismi va JK 105-moddasi yoki 104-moddasi bilan kvalifikatsiya qilinadi.\n\nZo‘rlik ishlatish bilan qo‘rqitish deganda, aybdorning o‘zining xizmat yoki fuqarolik burchini bajarayotgan shaxsga nisbatan haqiqiy jismoniy majburlov o‘tkazish niyatini bildiruvchi so‘zlari va harakatlari tushuniladi.\n\nAgar aybdor o‘ldirish yoki kuch ishlatish bilan qo‘rqitayotgan bo‘lsa, uning harakatlarini jinoyatlar jami bo‘yicha Jinoyat kodeksining 112 – moddasi va 219-moddasi 1-qismi bilan kvalifikatsiya qilish lozim.\n\n5. Hokimiyat vakili – davlatning biron-bir hokimiyat organining nomidan ish ko‘rib, muayyan vazifalarni doimiy yoki vaqtincha amalga oshiruvchi va o‘z vakolatlari doirasida ko‘pchilik yoxud barcha fuqaro yoki mansabdor shaxslar uchun majburiy bo‘lgan harakatlarni sodir etish yoki farmoyishlar berish huquqiga ega bo‘lgan shaxs.\n\n219-modda mazmuni bo‘yicha hokimiyat vakillari qatoriga ijro etilishi majburiy bo‘lgan qonuniy ko‘rsatmalar berish huquqi berilgan mas’ul mansabdor shaxslar kiritiladi. Bular huquqni muhofaza qiluvchi, nazorat qiluvchi organlar xodimlari: prokurorlar, ichki ishlar xodimlari, MXX, soliq xizmati xodimlari va hokazo, shuningdek, qonunga asosan, huquq-tartibotni qo‘riqlash bo‘yicha asosiy yoki qo‘shimcha vazifalarni amalga oshiruvchi shaxslardan iborat. Bu sababga ko‘ra, hokimiyat vakili hisoblanmaydigan mas’ul mansabdor shaxsga qarshilik ko‘rsatish, agar u o‘z fuqaroviy burchini bajarmayotgan bo‘lsa, sharhlanayotgan jinoyat tarkibini tashkil etmaydi.\n\nHuquqni muhofaza qiluvchi organ xodimi – bu qonunda belgilangan tartibda quyidagi vazifani bajaruvchi O‘zbekiston Respublikasi fuqarosi: prokuror; tergovchi; surishtiruvni amalga oshiruvchi shaxslar; tezkor-qidiruv faoliyatini amalga oshiruvchi shaxslar; jamoat tartibini muhofaza qilishni va ijtimoiy xavfsizlikni, sud (sudyalar)ning hukmlari, ajrimlari, qarorlari, tergov organlari va prokuror qarorlarining ijrosini   ta’minlashni amalga oshiruvchi ichki ishlar organi xodimi; Milliy xavfsizlik xizmati organi xodimi; soliq huquqbuzarliklari bo‘yicha departament xodimi; sud ijrochisi; bojxona xizmati xodimi, shuningdek, qonun bo‘yicha huquq-tartibotni muhofaza qilish asosiy yoki asosiy vazifalardan biri hisoblanuvchi organlarda xizmat vazifasini bajaruvchi boshqa shaxslar.\n\nHokimiyat vakillari funksiyalarini bajarayotgan huquqni muhofaza qiluvchi organlar, jazoni ijro etish muassasalari xodimlariga qarshilik ko‘rsatish bilan bog‘liq qilmish tegishli belgilar bo‘lgan hollarda JK 220-moddasi yoki 221-moddasi bo‘yicha kvalifikatsiya qilinadi. \n\n(Hokimiyat vakillari tushunchasi haqida batafsil JK 205-moddasining sharhiga qarang.)\n\n6. Fuqaroviy burchini bajarayotgan shaxs deganda, davlat hokimiyati yoki boshqaruv organlari, jamiyatga yordam berayotgan, o‘zining konstitutsiyaviy yoki boshqa qonuniy majburiyatlarini bajarayotgan har qanday shaxs tushuniladi. Boshqacha aytganda, fuqarolik burchini bajarish, bu – fuqarolar tomonidan qonun va jamiyat, davlat va boshqa shaxslarning manfaatlari doirasida har qanday harakatlarni amalga oshirish. Ko‘p hollarda o‘zining fuqarolik burchini bajarayotgan shaxslar jabrlanuvchi bo‘lib qoladi va qonunga asosan shunday shaxs deb tan olinadi.\n\n7. Hokimiyat vakili yoki fuqaroviy burchini bajarayotgan shaxsning xizmat majburiyatlari huquqiy tartibot va ijtimoiy xavfsizlikni ta’minlash va himoya qilishga qaratilganligi sababli, hokimiyat vakilining ko‘rsatmasi yoki fuqaroning harakati qonun va huquq doirasida bo‘lishi lozim. Mazkur xizmat majburiyatlari hokimiyat vakillariga tegishli qonun hujjatlarining alohida toifasidan kelib chiqadi.\n\n8. Jamoat tartibini qo‘riqlash bo‘yicha faoliyat – nomuayyan shaxslar doirasi manfaatlariga taalluqli huquqbuzarliklar (shu jumladan jinoyatlar)ning oldini olish va ularga qarshi kurashishga (ko‘chada, maydonlarda, bog‘larda, transport magistrallarida, vokzallarda, aeroportlarda va boshqa joylarda jamoat huquq-tartibotini ta’minlashga, pasport tizimi bo‘yicha  belgilangan qoidalarga rioya etilishini nazorat qilishga, huquqbuzarliklar sodir etilishiga ko‘maklashuvchi vaziyatlarni aniqlash  va hokazolarga) qaratilgan qonuniy faoliyat.\n\nIjtimoiy xavfsizlikni ta’minlash bo‘yicha faoliyat – nomuayyan shaxslar doirasi hayotiy muhim manfaatlarining turli tahdidlardan zaruriy himoyalanganlik darajasini saqlab turishga (nochor yoki boshqacha holatda qolgan, hayoti yoki sog‘lig‘i xavf ostida qolganlarga yordam ko‘rsatishga, yo‘l harakati xavfsizligi qoidalariga rioya etilishini nazorat qilishga, o‘qotar qurol, o‘q-dorilar, portlovchi moddalar bilan muomala qilish qoidalariga rioya etilishini nazorat qilish va hokazolarga) yo‘naltirilgan qonuniy faoliyat.\n\n9. Shuni alohida ta’kidlash joizki, hokimiyat vakili yoki fuqarolik burchini bajarayotgan shaxs faoliyatining qonuniyligi va haqqoniyligi sharhlanayotgan jinoyat obyektiv tomonining zaruriy belgisi hisoblanadi.\n\nHaqqoniylik deganda, huquq subyekti faoliyati yoki faoliyat natijalarining ijtimoiy hayot hodisalariga mos bo‘lishi tushuniladi. Haqqoniylik nafaqat huquq subyektlarining yurish-turishida, balki huquqni qo‘llash hujjatlarida ham ifodalanadi. Haqqoniylik huquq ko‘rsatmalaridan biror-bir tarzda chekinmaslikni nazarda tutadi. Uning aksi huquqqa xiloflilik hisoblanadi[ Qarang: Bolshoy yuridicheskiy slovar. / Pod red. A.Ya.Suxareva, V.Ye. Krutskix – M.: INFRA-M. 2000. 466-bet.].\n\nJinoyatni to‘g‘ri kvalifikatsiya qilish uchun quyidagilarni aniqlash lozim:\n\n-birinchidan, qarshilik ko‘rsatish xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxsga yo‘naltirilganligini;\n\n-ikkinchidan, qarshilik ko‘rsatish xizmat vazifasi yoki fuqarolik burchini ijro etish vaqtida sodir etilganligini aniqlash.\n\nMazkur holatlar aniqlangandan keyingina aybdorning qilmishi JK 219-moddasi bo‘yicha kvalifikatsiya qilinadi. Qonunga xilof harakatlarni amalga oshirayotgan hokimiyat vakili yoki shaxsga qarshilik ko‘rsatish jinoyat deb topilmaydi.\n\nHokimiyat vakillari va fuqarolarning aynan qonuniy harakatlari jinoyat-huquqiy jihatdan himoyalanadi.\n\n10. Jinoyat xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxsga faol qarshilik ko‘rsatish boshlangan vaqtdan boshlab, oqibat kelib chiqishidan qat’i nazar, tugallangan hisoblanadi. Bunda qarshilik ko‘rsatish natijasida xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxs hayoti yoki sog‘lig‘iga shikast yetkazilgan yoki boshqa ijtimoiy xavfli oqibatlar kelib chiqqan hollarda, aybdorning qilmishi jinoyatlar majmui sifatida kvalifikatsiya qilinadi.\n\n11. Jinoyatning subyektiv tomoni aybning qasd shakli bilan tavsiflanadi. Qarshilik ko‘rsatish, ya’ni xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxsga faol qarshilik ko‘rsatish faqat to‘g‘ri qasd shaklida sodir etilishi mumkin.\n\nAybdor shaxs xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxsga qarshilik ko‘rsatayotganligini anglaydi va buni xohlaydi.\n\nXizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxsga qarshilik ko‘rsatayotganligini anglamagan shaxs tomonidan bunday qarshilik ko‘rsatishning sodir etilishida mazkur jinoyat tarkibi mavjud bo‘lmaydi.\n\n12. O‘n olti yoshga to‘lgan aqli raso shaxs jinoyat subyekti hisoblanadi.\n\n13. JK 219-moddasi 2-qismi xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxslarni qanday shaklda bo‘lmasin o‘zining xizmat vazifasini bajarish yoki fuqaroviy burchini bajarishdan voz kechishga, shuningdek, qonunga xilof harakatlar sodir etishga majbur qilganlik uchun javobgarlikni nazarda tutadi.\n\n14. Mazkur moddaning sharhlanayotgan qismidagi jinoyat obyektiv tomondan birinchi qismda nazarda tutilgan qilmishdan bir qator o‘ziga xos xususiyatlari bilan farq qiladi. Agar moddaning 1-qismiga ko‘ra, javobgarlik xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxsga faol qarshilik ko‘rsatish uchun belgilansa, 2-qismida esa mazkur shaxslarni qanday shaklda bo‘lmasin, o‘zining xizmat vazifasini bajarish yoki fuqaroviy burchini bajarishdan voz kechishga, shuningdek, qonunga xilof harakatlar sodir etishga majbur qilgan shaxs javobgarlikka tortiladi.\n\nMajburlash – bu hokimiyat vakili yoki fuqarolik burchini bajarayotgan shaxsga nisbatan ularni o‘z majburiyatlarini bajarishdan bosh tortish yoki majburlovchi shaxs foydasiga noqonuniy harakatlar sodir etishga erishish maqsadida jismoniy yoki ruhiy ta’sir etish. Qarshilik ko‘rsatishda qo‘llaniladigan jismoniy majburlashdan farqli ravishda majburlash vaqtida qo‘llaniladigan kuch ishlatish boshqa maqsadni ko‘zlaydi.\n\nMajburlash vaqtida qo‘llaniladigan jismoniy zo‘rlik ishlatish deganda, jismoniy azob beradigan hamda jabrlanuvchining irodasiga xilof ravishda uning jismoniy erkinligini cheklaydigan harakatlar sodir etish, shuningdek, urish, do‘pposlash va boshqa harakatlar orqali shaxs badaniga o‘rtacha og‘irlikdagi shikast yetkazish tushuniladi.\n\nRuhiy majburlash deganda, aybdor tomonidan so‘z yoki o‘zining niyatini boshqacha shaklda ifodalash orqali hokimiyat vakili yoki o‘zining fuqarolik burchini bajarayotgan shaxsga ma’naviy zarar yetkazish, uning qonuniy huquq va manfaatlariga zarar yetkazish tushuniladi. Agar hokimiyat vakili yoki o‘zining fuqarolik burchini bajarayotgan shaxsga nisbatan kuch ishlatish natijasida ularga og‘ir tan jarohati yetkazilsa, aybdorning harakatlari jinoyatlar jami bilan kvalifikatsiyalanishi lozim. Zo‘rlik ishlatish bilan qo‘rqitish majburlash tushunchasi doirasiga kirganligi sababli aybdorning qilmishi JK 112-moddasi bo‘yicha qo‘shimcha kvalifikatsiya qilinmasligi lozim.\n\nMajburlashning maqsadi xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxslar tomonidan majburlovchi foydasiga noqonuniy harakatlar sodir etilishiga erishish maqsadida ularga ta’sir o‘tkazish hisoblanadi.\n\nXizmat vazifasini bajarayotgan hokimiyat vakilining yoki fuqaroviy burchini bajarayotgan shaxslarning majburlovchi foydasiga noqonuniy harakatlar sodir etishlari va bevosita qonuniy vakolati doirasiga kiruvchi majburiyatlarni bajarmasligi hokimiyat vakilining xizmat vazifasini bajarish yoki shaxsning fuqaroviy burchini bajarishdan voz kechishi hisoblanadi.\n\n15. Hokimiyat vakili va shaxsga nisbatan kuch ishlatish bilan mazkur shaxslar tomonidan o‘zining xizmat vazifalarini bajarish o‘rtasida sababiy bog‘lanishning mavjudligi JK 219-moddasi 2-qismida nazarda tutilgan qilmish obyektiv tomonining zaruriy belgisi hisoblanadi.\n\nXizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxslarni qanday shaklda bo‘lmasin o‘zining xizmat vazifasini bajarish yoki fuqaroviy burchini bajarishdan voz kechishga, shuningdek, qonunga xilof harakatlar sodir etishga majbur qilishga yo‘naltirilgan majburlov harakatlari sodir etilgan vaqtdan boshlab, oqibat kelib chiqishidan qat’i nazar, jinoyat tugallangan hisoblanadi.\n\n16. Subyektiv tomondan JK 219-moddasi 2-qismida nazarda tutilgan jinoyat to‘g‘ri qasd bilan sodir etiladi. Bunda xizmat vazifasini bajarayotgan hokimiyat vakilining qonuniy faoliyatiga yoki fuqaroviy burchini bajarayotgan shaxslarni qanday shaklda bo‘lmasin o‘zining xizmat vazifasini bajarish yoki fuqaroviy burchini bajarishdan voz kechishga, shuningdek, qonunga xilof harakatlar sodir etishga majbur qilishga yo‘naltirilgan maxsus maqsadning mavjudligi jinoyat subyektiv tomonining zaruriy belgisi  hisoblanadi.\n\n17. O‘n olti yoshga to‘lgan har qanday shaxs jinoyat subyekti bo‘lishi mumkin."
        },
        {
            "modda_raqami": "220-modda. Ozodlikdan mahrum qilish jazosini ijro etish muassasalarining ishini izdan chiqaruvchi harakatlar.",
            "matni": "Ozodlikdan mahrum qilish jazosini o‘tayotgan shaxsning mahkumlarni terror qilish yoki ma’muriyat vakillariga hujum qilishda, shuningdek, bunday maqsadlarda jinoiy guruhlar tashkil qilish yoki shunday guruhlar faoliyatida faol qatnashishda ifodalanadigan ozodlikdan mahrum qilish jazosini ijro etish muassasasining ishini izdan chiqaruvchi harakatlari -\n\nuch yildan besh yilgacha ozodlikdan mahrum qilish bilan jazolanadi.\n\nO‘sha harakatlar:\n\na) o‘ta xavfli retsidivist;\n\nb) og‘ir yoki o‘ta og‘ir jinoyati uchun hukm etilgan shaxs;\n\nv) bir guruh shaxslar tomonidan sodir etilgan bo‘lsa, -\n\nbesh yildan o‘n yilgacha ozodlikdan mahrum qilish bilan jazolanadi.",
            "sharxi": "1. Davlat jinoiy javobgarlikni o‘rnatish va ozodlikdan mahrum qilish tarzidagi jazoni qo‘llash orqali aybdor shaxslarni izolyatsiya qiladi. Shu maqsadda jazoni ijro etish muassasalarida alohida rejim o‘rnatiladi. Bu rejim, shuningdek, tajovuz qilish jinoyat deb topiladigan davlat hokimiyati va boshqaruv organlarining bir me’yorda faoliyat yuritishining ajralmas qismi hisoblanadi.\n\n2. Ozodlikdan mahrum qilish tarzidagi jazoni ijro etish muassasalarining bir me’yorda faoliyat yuritishi, ya’ni mazkur muassasalarda o‘rnatilgan rejim bilan bog‘liq ijtimoiy munosabatlar sharhlanayotgan moddaning obyekti hisoblanadi. Mazkur muassasalar xodimlari va unda jazoni o‘tayotgan shaxslarning shaxsiy xavfsizligi qo‘shimcha obyekt bo‘lishi mumkin.\n\nQonun chiqaruvchi jabrlanuvchi sifatida tan olinadigan shaxslarning ikki toifasini belgilaydi:\n\n-ozodlikdan mahrum qilish tarzidagi jazoni ijro etish muassasalari ma’muriyatining vakillari;\n\n-ozodlikdan mahrum qilish tarzidagi jazoni o‘tayotgan mahkumlar va sudlanganlar.\n\n3. Ozodlikdan mahrum qilish tarzidagi jazoni ijro etish muassasalari ma’muriyatining vakillari qatoriga: rahbarlik tarkibidagi shaxslar; qo‘riqlash va konvoy vazifalarini bajaruvchi ichki qo‘shinlarning harbiy xizmatchilari; shartnoma asosida ishlovchi shaxslar; ozodlikdan mahrum qilish tarzidagi jazoni ijro etish muassasalarida umumiy va kasbiy-texnik ta’limni amalga oshiruvchi va tibbiy xizmat ko‘rsatuvchi shaxslar; ma’muriy va muhandis-texnik xodimlar kiradi.\n\nSudlangan shaxs – ayblov hukmi chiqarilgan ayblanuvchi.\n\n4. Ozodlikdan mahrum qilish tarzidagi jazoni ijro etish muassasalari – jazoni ijro etish koloniyalari, tarbiya koloniyalari, turmalardir.\n\nTergov hibsxonalari ozodlikdan mahrum etishga hukm qilingan va xo‘jalik xizmatiga oid ishlarni bajarish uchun qoldirilgan shaxslarga nisbatan jazoni ijro etish muassasalari vazifasini bajaradi.\n\nJazoni ijro etish koloniyalari manzil-koloniyalarga, umumiy, qattiq, maxsus tartibli hamda voyaga yetgan mahkumlarni saqlash uchun mo‘ljallangan koloniyalarga bo‘linadi. Tarbiya koloniyalari voyaga yetmagan mahkumlarni saqlash uchun mo‘ljallangan. Turmalar voyaga yetgan mahkumlarni saqlash uchun mo‘ljallangan[ O‘zbekiston Respublikasining Jinoyat-ijroiya kodeksi, 45-modda.].\n\n5. Obyektiv tomondan sharhlanayotgan jinoyat ozodlikdan mahrum qilish jazosini o‘tayotgan shaxsning:\n\n-mahkumlarni terror qilish;\n\n-ma’muriyat vakillariga hujum qilish;\n\n-jinoiy guruhlar tashkil qilish yoki shunday guruhlar faoliyatida faol qatnashishda ifodalanadigan ozodlikdan mahrum qilish jazosini ijro etish muassasasining ishini izdan chiqaruvchi harakatlar sodir etish orqali ifodalanadi.\n\n6. Terror – jismoniy kuch ishlatish, hayot yoki sog‘liqqa jismoniy yo‘q qilingunga qadar, o‘limga olib keluvchi zarar yetkazish[ Qarang: Bolshoy yuridicheskiy slovar. / Pod red. A.Ya.Suxareva, V.Ye. Krutskix – M.: INFRA-M. 2000. 621-bet. ]. Mahkumlarni qo‘rqitish ularga nisbatan har qanday kuch ishlatish yoki shunday kuch ishlatish bilan qo‘rqitish, shaxsiyatiga tegish, ularni masxaralash kabi shakllarda bo‘lishi mumkin. Sharhlanayotgan moddaning mazmuniga qo‘rqitish deb tan olinadigan, mahkumlarga nisbatan amalga oshiriladigan majburlov harakatlari ular ozodlikdan mahrum qilish jazosini ijro etish muassasasining ishini izdan chiqarishga qaratilgan hollardagina mazkur modda bilan kvalifikatsiya qilinadi. Aynan shunday maqsad qilmishni sharhlanayotgan modda bo‘yicha kvalifikatsiya qilishning zaruriy belgisi hisoblanadi. Aybdor va jabrlanuvchi o‘rtasidagi shaxsiy munosabatlar (nizo, o‘ch olish) tufayli amalga oshirilayotgan kuch ishlatish shaxsga qarshi jinoyat sifatida kvalifikatsiya qilinishi lozim. Shuning uchun qo‘rqitish deb tan olingan qilmishni to‘g‘ri kvalifikatsiya qilish uchun aybdor va jabrlanuvchi o‘rtasidagi munosabatlarni, aybdorning o‘zini bunday tutishining sabablarini aniqlash lozim.\n\nOzodlikdan mahrum etish jazosini ijro etish muassasasining ishini izdan chiqarish maqsadida sodir etilgan qo‘rqitish natijasida mahkumga og‘ir tan jarohati yetkazilsa, yoki bu qilmish uning o‘limiga olib kelsa, qilmish jinoyatlar majmui bo‘yicha kvalifikatsiya qilinishi lozim.\n\n7. Ozodlikdan mahrum etish jazosini ijro etish muassasasi ma’muriyati vakillariga hujum qilish ma’muriyat vakillariga nisbatan jismoniy yoki ruhiy kuch ishlatish orqali sodir etilishi mumkin.\n\n(Jismoniy va ruhiy kuch ishlatish to‘g‘risida batafsilroq JK 164-moddasining sharhiga qarang.)\n\nOzodlikdan mahrum etish jazosini ijro etish muassasasining ishini izdan chiqarish maqsadida sodir etilgan qo‘rqitish natijasida ma’muriyat vakillariga og‘ir tan jarohati yetkazilgan yoki uning hayotiga suiqasd qilingan hollarda qilmish jinoyatlar majmui bo‘yicha kvalifikatsiya qilinadi.\n\nMa’muriyat vakillariga hujum qilish ma’muriyat vakillarining qonuniy harakatlari tufayli kelib chiqqan bo‘lishi lozim. Agar hujum qilish ma’muriyat vakillarining qonuniy harakatlari tufayli kelib chiqmagan bo‘lsa, aybdorning qilmishi sharhlanayotgan modda bo‘yicha kvalifikatsiya qilinmasdan, balki shaxsga qarshi jinoyatlar bo‘yicha kvalifikatsiya qilinadi, chunki bunday hollarda JK 220-moddasida nazarda tutilgan tajovuz obyekti mavjud bo‘lmaydi.\n\n8. Jinoiy guruh tashkil qilish deganda, ozodlikdan mahrum qilish jazosini ijro etish muassasasining ishini izdan chiqaruvchi harakatlar sodir etish maqsadida tashkil etilgan turli faoliyat tushuniladi. Tashkil etish oldindan til biriktirish, mazkur g‘ayriqonuniy harakatlarni sodir etishga kelishib olish, guruhning har bir a’zosi o‘rtasida vazifalarni taqsimlash kabilarni o‘z ichiga oladi.\n\nQurollanganlik jinoiy guruhning zaruriy belgisi hisoblanmaydi.\n\nShuni alohida ta’kidlash lozimki, jazoni ijro etish muassasalarida turli mezonlar asosida tuzilgan mahkumlarning jamoat birlashmalari, shu jumladan mahalliychilik, o‘zaro manfaatdorlik, jinoiy ixtisoslashish tamoyillari asosida tuzilgan salbiy yo‘naltirilgan guruhlar jinoiy guruh sifatida baholanmasligi kerak, chunki ular o‘z oldiga ozodlikdan mahrum qilish jazosini ijro etish muassasasining ishini izdan chiqaruvchi harakatlar sodir etish maqsadini qo‘ymaydi.\n\n9. Jinoiy guruh ishtirokchilari orasidan faqat tashkilotchi va faol ishtirokchilargina JK 220-moddasi bo‘yicha javobgarlikka tortiladilar.\n\nTashkilotchi – bu jinoiy guruhni tashkil etib, unga boshqa ishtirokchilarni jalb etadigan, jinoiy faoliyat rejalarini ishlab chiqadigan, guruhga bevosita rahbarlik qiladigan va ishlab chiqilgan jinoiy rejani amalga oshiradigan shaxs.\n\nFaol ishtirokchilar – bu jinoiy guruh faoliyatida faol ishtirok etadigan, unga boshqa ishtirokchilarni jalb etadigan, jinoiy faoliyat rejalarini ishlab chiqishda va ozodlikdan mahrum qilish jazosini ijro etish muassasasining ishini izdan chiqarish maqsadida mahkumlarni terror qilish yoki ma’muriyat vakillariga hujum qilish bo‘yicha muayyan harakatlarni sodir etishda tashkilotchiga yordam beradigan shaxslar.\n\n10. Sharhlanayotgan jinoyat formal tarkibli jinoyat bo‘lib, ozodlikdan mahrum qilish jazosini o‘tayotgan shaxsning mahkumlarni terror qilish yoki ma’muriyat vakillariga hujum qilishda, shuningdek, bunday maqsadlarda jinoiy guruhlar tashkil qilish yoki shunday guruhlar faoliyatida faol qatnashishda ifodalanadigan ozodlikdan mahrum qilish jazosini ijro etish muassasasining ishini izdan chiqaruvchi harakatlari sodir etilgan vaqtdan boshlab, kelib chiqqan oqibatdan qat’i nazar, tugallangan hisoblanadi. Mazkur qilmish bir guruh shaxslar tomonidan sodir etilgan bo‘lsa, aybdorlarning qilmishi JK 220-moddasi 2-qismining “v” bandi bilan kvalifikatsiya qilinadi.\n\n11. Sharhlanayotgan moddaning subyektiv tomoni to‘g‘ri qasd bilan ifodalanadi. \n\nAybdor sodir etayotgan qilmishining ijtimoiy xavfliligini anglaydi va uni sodir etishni xohlaydi.\n\n12. O‘n olti yoshga to‘lgan va muassasa turidan qat’i nazar, ozodlikdan mahrum qilish tarzidagi jazoni ijro etish muassasasida jazoni o‘tayotgan shaxs JK 220-moddasida nazarda tutilgan qilmishning subyekti hisoblanadi.\n\nShuningdek, xo‘jalik ishlarini bajarish uchun tergov hibsxonasida qoldirilgan mahkumlar ham subyekt bo‘lishi mumkin.\n\nEhtiyot chorasi sifatida tergov izolatori yoki vaqtinchalik saqlash izolatorida saqlanayotgan tergov ostidagilar va mahkumlar, shuningdek, ozodlikdan mahrum qilishga hukm qilingan shaxslar mazkur jinoyatning subyektlari bo‘la olmaydilar. Tegishli belgilar mavjud bo‘lgan taqdirda, sanab o‘tilgan shaxslarning harakatlari JK 219-moddasida nazarda tutilgan jinoyatni, yoki shaxsga qarshi jinoyatni keltirib chiqarishi mumkin.\n\n13. JK 220-moddasining 2-qismi jazoni ijro etish muassasasi ishini izdan chiqarish jinoyatining quyidagi kvalifikatsiya qilish  belgilarini qayd etadi:\n\na) o‘ta xavfli retsidivist;\n\nb) og‘ir yoki o‘ta og‘ir jinoyati uchun hukm etilgan shaxs;\n\nv) bir guruh shaxslar tomonidan sodir etish.\n\n\n14. JK 34-moddasiga ko‘ra, shaxs qonunda belgilangan hollarda va faqat sud qaroriga ko‘ra o‘ta xavfli retsidivist deb topilishi mumkin (JK 34-moddasining sharhiga qarang). Shaxsni o‘ta xavfli retsidivist deb topish unga nisbatan bir qator noxush huquqiy oqibatlar keltirib chiqaradi. Noxush huquqiy oqibatlar shundan iboratki, bunda o‘ta xavfli retsidivist bunday deb topilmagan shaxsga nisbatan sodir etgan jinoyati uchun og‘irroq javobgarlikka tortiladi. Shaxsning o‘ta xavfli retsidivistligi sudlanganlikdan farqli ravishda faqat sud tomonidan olib tashlanishi mumkin, shuning uchun shaxsning qilmishini kvalifikatsiya qilish vaqtida sud-tergov organlari mazkur jihatni e’tibordan  chetda qoldirmasliklari lozim.\n\nSharhlanayotgan moddaning 2-qismi “a” bandida nazarda tutilgan jinoyatni to‘g‘ri kvalifikatsiya qilishning zaruriy shartlari quyidagilar hisoblanadi:\n\n-shaxs tomonidan jazoni ijro etish muassasasining ishini izdan chiqaruvchi harakatlar sodir etishdan oldin uni o‘ta xavfli retsidivist deb topish to‘g‘risidagi sud hukmi;\n\n-mazkur hukmning qonuniy kuchdaligi.\n\nMazkur majburiy shartlardan birortasi bo‘lmagan taqdirda, qilmishni o‘ta xavfli retsidivist tomonidan sodir etilgan deb kvalifikatsiya qilish mumkin emas.\n\n15. Sharhlanayotgan qilmish oldin og‘ir yoki o‘ta og‘ir jinoyati uchun hukm etilgan shaxs tomonidan sodir etilgan hollarda, uning harakatlari JK 220-moddasi 2-qismi “b” bandi bo‘yicha kvalifikatsiya qilinadi.\n\nOg‘ir jinoyatlarga qasddan sodir etilib, qonunda og‘ir jazo sifatida besh yildan ortiq, lekin o‘n yildan ko‘p bo‘lmagan muddatga ozodlikdan mahrum qilish nazarda tutilgan jinoyatlar kiradi.\n\nO‘ta og‘ir jinoyatlarga qasddan sodir etilib, qonunda o‘n yildan ortiq muddatga ozodlikdan mahrum qilish yoki o‘lim jazosi nazarda tutilgan jinoyatlar kiradi.\n\n16. Qilmish bir guruh mahkum shaxslar tomonidan sodir etilgan hollarda, aybdor shaxs tashkilotchi, faol ishtirokchi yoki oddiy ishtirokchi bo‘lganligidan qat’i nazar, aybdorning qilmishlari JK 220-moddasi 2-qismi “v” bandi bo‘yicha kvalifikatsiya qilinadi. Qilmishni mazkur belgiga ko‘ra kvalifikatsiya qilishda guruh a’zolarining oldindan til biriktirgan yoki biriktirmaganligi ahamiyatga ega bo‘lmaydi."
        },
        {
            "modda_raqami": "221-modda. Jazoni ijro etish muassasasi ma’muriyatining qonuniy talablariga bo‘ysunmaslik.",
            "matni": "Ozodlikdan mahrum qilish joyida jazoni o‘tayotgan shaxsning jazoni ijro etish muassasasi ma’muriyatining qonuniy talablariga bo‘ysunmasligi yoxud ma’muriyatning o‘z faoliyatini amalga oshirishiga boshqacha yo‘sinda to‘sqinlik qilishi, basharti, mahkumga nisbatan bir yil mobaynida jazoni o‘tash tartibi talablarini buzganligi uchun jazoni ijro etish koloniyasining karteriga o‘tkazish tariqasidagi jazo qo‘llanilganidan yoki turmaga o‘tkazilganidan keyin sodir etilsa, -\n\nuch yilgacha ozodlikdan mahrum qilish bilan jazolanadi.\n\nO‘sha qilmishlar:\n\na) o‘ta xavfli retsidivist;\n\nb) og‘ir yoki o‘ta og‘ir jinoyati uchun hukm etilgan shaxs tomonidan sodir etilgan bo‘lsa, -\n\nuch yildan besh yilgacha ozodlikdan mahrum qilish bilan jazolanadi.",
            "sharxi": "1. Ozodlikdan mahrum qilish jazosini ijro etish muassasasining bir me’yordagi faoliyati jinoyat obyekti hisoblanadi.\n\n2. Mahkumga nisbatan bir yil mobaynida jazoni o‘tash tartibi talablarini buzganligi uchun jazoni ijro etish koloniyasining karteri yoki turmaga o‘tkazilganidan keyin, ozodlikdan mahrum qilish jazosini ijro etish muassasasida jazoni o‘tayotgan shaxs tomonidan ma’muriyatning qonuniy talablariga bo‘ysunmaslik jinoyatning obyektiv tomoni hisoblanadi.\n\n3. Bo‘ysunmaslik – bu ozodlikdan mahrum qilish jazosini ijro etish muassasasida jazoni o‘tayotgan shaxs tomonidan ma’muriyat vakilining qonuniy farmoyishi yoki talabini oshkora rad etish. Masalan, bo‘ysunmaslik tuzum talablariga rioya etmaslik, mehnat majburiyatlarini bajarishdan bo‘yin tovlash kabi ko‘rinishlarda bo‘lishi mumkin.\n\n4. Ma’muriyatning o‘z faoliyatini amalga oshirishiga boshqacha yo‘sinda to‘sqinlik qilish deganda, mahbuslarning ma’muriyat qonuniy talablarini bajarmaslikka yo‘naltirilgan bevosita harakati tushuniladi. Masalan, muayyan majburiyatlarni bajarishdan bosh tortish, tuzum (rejim)ga rioya etmaslik, shuningdek, jazoni ijro etish bo‘yicha muassasaning qoidalarini mensimaslik.\n\n5. Ozodlikdan mahrum qilish joyida jazoni o‘tayotgan shaxsning harakatlari, basharti, mahkumga nisbatan bir yil mobaynida jazoni o‘tash tartibi talablarini buzganligi uchun jazoni ijro etish koloniyasining karteriga o‘tkazish tariqasidagi jazo qo‘llanilganidan yoki turmaga o‘tkazilganidan keyin sodir etilgan bo‘lsa, JK 221-moddasi bo‘yicha javobgarlikka tortiladi.\n\nJinoyat-ijroiya kodeksining 109-moddasiga asosan, jazoni o‘tash tartibini ashaddiy buzuvchi mahkumlar umumiy, qattiq va maxsus tartibli koloniyalarning karterlariga olti oygacha, ayollar saqlanadigan koloniyalarda esa – uch oygacha bo‘lgan muddatga o‘tkazib qo‘yiladi.\n\nJazoni ijro etish muassasasi ma’muriyatining qonuniy talablariga bo‘ysunmaslik sodir etilgan vaqtdan boshlab jinoyat tugallangan hisoblanadi.\n\n6. Subyektiv tomondan jinoyat qasddan sodir etiladi. Jinoyatni sodir etish motivlari uni kvalifikatsiya qilishda hech qanday ahamiyatga ega bo‘lmaydi.\n\n7. JK 221-moddasi 1-qismida nazarda tutilgan jinoyatning subyekti bo‘lib, bir yil mobaynida jazoni o‘tash tartibi talablarini buzganligi uchun jazoni ijro etish koloniyasining karteriga o‘tkazish tariqasidagi jazo qo‘llanilgan yoki turmaga o‘tkazilgan ozodlikdan mahrum qilish joyida jazoni o‘tayotgan shaxs, JK 221-moddasi 2-qismida nazarda tutilgan jinoyatning subyekti esa o‘ta xavfli retsidivist yoxud og‘ir yoki o‘ta og‘ir jinoyati uchun hukm etilgan shaxs hisoblanadi.\n\n8. JK 221-moddasining 2-qismida:\n\na) o‘ta xavfli retsidivist;\n\nb) og‘ir yoki o‘ta og‘ir jinoyati uchun hukm etilgan shaxs tomonidan sodir etilgan jinoyat uchun javobgarlik nazarda tutilgan."
        },
        {
            "modda_raqami": "222-modda. Qamoqdan yoki qo‘riqlov ostidagi saqlash joyidan qochish.",
            "matni": "Ozodlikdan mahrum qilish joyida jazoni o‘tayotgan shaxsning jazoni ijro etish muassasasi ma’muriyatining qonuniy talablariga bo‘ysunmasligi yoxud ma’muriyatning o‘z faoliyatini amalga oshirishiga boshqacha yo‘sinda to‘sqinlik qilishi, basharti, mahkumga nisbatan bir yil mobaynida jazoni o‘tash tartibi talablarini buzganligi uchun jazoni ijro etish koloniyasining karteriga o‘tkazish tariqasidagi jazo qo‘llanilganidan yoki turmaga o‘tkazilganidan keyin sodir etilsa, -\n\nuch yilgacha ozodlikdan mahrum qilish bilan jazolanadi.\n\nO‘sha qilmishlar:\n\na) o‘ta xavfli retsidivist;Qamoqda saqlanayotgan yoki ozodlikdan mahrum qilish tariqasidagi jazoni o‘tayotgan shaxsning qamoqdan yoki qo‘riqlov ostidagi saqlash joyidan qochishi -\n\nbesh yilgacha ozodlikdan mahrum qilish bilan jazolanadi.\n\nQochish:\n\na) badanga yengil yoki o‘rtacha og‘ir shikast yetkazgan holda;\n\nb) o‘ta xavfli retsidivist tomonidan;\n\nv) bir guruh shaxslar tomonidan sodir etilgan bo‘lsa, -\n\nbesh yildan sakkiz yilgacha ozodlikdan mahrum qilish bilan jazolanadi.",
            "sharxi": "1. Dastlabki tergov olib boruvchi huquqni muhofaza qiluvchi organlar va ozodlikdan mahrum qilish tarzidagi jazoni ijro etish muassasalarining bir me’yordagi faoliyati, shuningdek, gumon qilinuvchi, ayblanuvchi yoki mahkumlarni qo‘riqlovchi shaxslarning sog‘lig‘i sharhlanayotgan jinoyatning obyekti hisoblanadi.\n\n2. Obyektiv tomondan jinoyat dastlabki tergov olib boruvchi huquqni muhofaza qiluvchi organlar yoki ozodlikdan mahrum qilish tarzidagi jazoni ijro etish muassasalaridagi qamoq yoki qo‘riqlov ostidagi saqlash joyidan qochishda ifodalanadi.\n\nSharhlanayotgan modda qochish, ya’ni jinoyat sodir etishda gumon qilinayotgan yoki ayblanayotgan, qamoq tariqasidagi ehtiyot chorasi qo‘llanilgan shaxslar, shuningdek, aybdor deb topilgan va ozodlikdan mahrum qilish joylarida jazoni o‘tayotgan shaxslar tomonidan shaxslarni qo‘riqlashga mo‘ljallangan maxsus, izolyatsiya qilingan joylarni o‘zboshimchalik bilan tashlab ketish uchun javobgarlikni belgilaydi. Qochish turli usullarda amalga oshirilishi mumkin: qo‘riqchilarga nisbatan kuch ishlatish; soxta hujjatlardan foydalanib qochish; pora berish, aldash va boshqalar.\n\n3. O‘zbekiston Respublikasi Jinoyat-protsessual kodeksiga asosan qamoq tarzidagi ehtiyot chorasi qo‘llanilgan shaxs qo‘riqlov ostida bo‘lgan shaxs deb topiladi.\n\nQamoqqa olish – jinoyat sodir etishda gumon qilinuvchi, ayblanuvchi, sudlanuvchi yoki ozodlikdan mahrum qilingan mahkumlarga nisbatan O‘zbekiston Respublikasi Jinoyat-protsessual kodeksida nazarda tutilgan qoidalar asosida tayinlanadigan ehtiyot chorasi.\n\nTergov hibsxonasi – dastlabki tergov o‘tkazilayotgan vaqtda jinoyat sodir etishda gumon qilinuvchi, ayblanuvchiga yoki sud muhokamasi jarayonida sudlanuvchilarga yoxud ayblov hukmi qonuniy kuchga kirgunga qadar ozodlikdan mahrum etilgan shaxslarga nisbatan qo‘llaniladigan qamoq tariqasidagi ehtiyot chorasini ijro etish uchun mo‘ljallangan maxsus joy.\n\nTergov hibsxonalari umumiy va bir kishilik bo‘ladi.\n\nEhtiyot chorasi sifatida qamoqqa olingan ayblanuvchilar umumiy tergov hibsxonalarida saqlanadilar.\n\nOg‘ir yoki o‘ta og‘ir jinoyatlarni sodir etishda gumon qilinayotgan yoki ayblanayotgan shaxslar boshqa gumon qilinuvchi va ayblanuvchilarning xavfsizligini ta’minlash maqsadida prokuror qarori yoki sud ajrimiga ko‘ra bir kishilik tergov hibsxonalari yoki turmaga joylashtirilishi mumkin.\n\nTergov harakati o‘tkazilayotgan yoki sud ish ko‘rayotgan joyni o‘zboshimchalik bilan tashlab ketish, sud zalidan chiqib ketish qamoq yoki qo‘riqlov ostidagi saqlash joyidan qochish deb kvalifikatsiya qilinishi lozim. Boshqa ehtiyot chorasi, masalan, munosib xulq-atvorda bo‘lish to‘g‘risida tilxat olingan shaxsning qochishi sharhlanayotgan modda bo‘yicha kvalifikatsiya qilinmaydi.\n\n4. Ozodlikdan mahrum qilish tariqasidagi jazo tayinlash to‘g‘risidagi sudning qonuniy kuchga kirgan ayblov hukmi chiqarilgan shaxs qo‘riqlov ostidagi shaxs deb topiladi.\n\nJinoyat-ijroiya kodeksining 45-moddasiga asosan, voyaga yetgan shaxslarga nisbatan tayinlangan ozodlikdan mahrum qilish tariqasidagi jazo ijrosini jazoni ijro etish muassasalari (manzil-koloniyalari, umumiy, qattiq, maxsus tartibli koloniyalar)da va turmalarda, voyaga yetmagan shaxslarga tayinlangan ozodlikdan mahrum qilish tariqasidagi jazolar esa tarbiya koloniyalarida amalga oshiriladi.\n\n(Manzil-koloniyalari, umumiy, qattiq, maxsus tartibli koloniyalar, turma va tergov hibsxonalari tushunchalari haqida Jinoyat-ijroiya kodeksiga qarang.)\n\nShu bilan birga ba’zi hollarda, qasddan sodir etilgan, uncha og‘ir bo‘lmagan jinoyati uchun birinchi marta ozodlikdan mahrum qilish jazosi tayinlangan shaxslar, ularning yozma roziligi bo‘lgan taqdirda, muassasadagi xo‘jalik ishlarini bajarish maqsadida muassasa rahbarining qaroriga ko‘ra tergov hibsxonalarida yoki turmada qoldirilishlari mumkin. Lekin har ikkala holatda ham ularga nisbatan jazoni ijro etish joyidagi tuzum (rejim) talablari va tartibiga rioya etish qoidasi tatbiq etiladi. Turma yoki tergov izolyatoridan qochish qo‘riqlov ostida saqlash joyidan qochish deb kvalifikatsiya qilinadi va sharhlanayotgan modda bo‘yicha javobgarlikka tortiladi.\n\n5. Intizomiy qismdagi qo‘riqlov ostidan qochgan va qamoq tarzidagi jazoga hukm qilingan harbiy xizmatchilar ham sharhlanayotgan modda qoidalari bo‘yicha javobgarlikka tortilishi kerak.\n\n6. Jazoni ijro etish yoki qo‘riqlov ostida saqlash joyini o‘zboshimchalik bilan tashlab ketgan shaxs ushlangan yoki o‘z aybini bo‘yniga olib kelgan vaqtdan boshlab jinoyat tugallangan hisoblanadi.\n\nAybdor qochgan vaqtda uni qamoqqa olish to‘g‘risidagi qarordan xabardor bo‘lgan hollarda, ya’ni bunday ehtiyot chorasi tanlanganligi to‘g‘risidagi qaror, sud ajrimi e’lon qilingandan so‘ng yoki sudning qonuniy kuchga kirgan hukmiga ko‘ra uni ozodlikdan mahrum etishga, qamoqqa yoki intizomiy qismga jo‘natishga hukm qilinganligi e’lon qilinganidan so‘ng qochib ketgan bo‘lsa, uning harakatlari JK 222-moddasi bo‘yicha kvalifikatsiya qilinadi.\n\n7. Subyektiv tomondan jinoyat qasddan, to‘g‘ri qasd bilan sodir etiladi.\n\n8. O‘n to‘rt yoshga to‘lgan, qamoq tariqasidagi ehtiyot chorasi qo‘llanilgan shaxs yoki ozodlikdan mahrum qilish, qamoq yoki intizomiy qismga jo‘natish tariqasidagi jazoni ijro etish muassasalarida jazoni o‘tayotgan shaxslar jinoyat subyekti bo‘lishi mumkin.\n\n9. Sharhlanayotgan moddaning 2-qismida:\n\na) badanga yengil yoki o‘rtacha og‘ir shikast yetkazgan holda;\n\nb) o‘ta xavfli retsidivist tomonidan;\n\nv) bir guruh shaxslar tomonidan sodir etilgan qochish uchun javobgarlik nazarda tutilgan.\n\n10. Qochish yengil yoki o‘rtacha og‘irlikdagi tan jarohati yetkazishga olib kelgan hollarda aybdorning harakatlari jinoyatlar majmui bo‘yicha kvalifikatsiya qilinmaydi. Lekin qochish og‘ir tan jarohati yetkazish yoki o‘limga olib kelgan hollarda aybdorning harakatlari jinoyatlar majmui bo‘yicha kvalifikatsiya qilinishi lozim (JK 220-moddasi va JK 97-moddasi yoki JK 104-moddasi).\n\n11. Qochish bir guruh shaxslar tomonidan amalga oshirilgan hollarni kvalifikatsiya qilish uchun oldindan kelishuvning mavjudligi shart emas."
        },
        {
            "modda_raqami": "223-modda. Qonunga xilof ravishda chet elga chiqish yoki O‘zbekiston Respublikasiga kirish.",
            "matni": "Belgilangan tartibni buzib chet elga chiqish yoki O‘zbekiston Respublikasiga kirish yoxud chegaradan o‘tish -\n\neng kam oylik ish haqining ellik baravaridan yuz baravarigacha miqdorda jarima yoki uch yildan besh yilgacha ozodlikdan mahrum qilish bilan jazolanadi.\n\nO‘sha harakatlar:\n\na) chegarani yorib o‘tish yo‘li bilan;\n\nb) bir guruh shaxslar tomonidan oldindan til biriktirib;\n\nv) chet elga chiqishi uchun maxsus kelishuv talab qilinadigan mansabdor shaxs tomonidan sodir etilgan bo‘lsa, -\n\nbesh yildan o‘n yilgacha muddatga ozodlikdan mahrum qilish bilan jazolanadi.\n\nO‘zbekiston Respublikasining Konstitutsiyasida nazarda tutilgan siyosiy boshpana huquqidan foydalanish uchun kirish hujjatlarini tegishli darajada rasmiylashtirmasdan O‘zbekiston Respublikasiga kelgan chet el fuqarolari va fuqaroligi bo‘lmagan shaxslar javobgarlikdan ozod qilinadilar.",
            "sharxi": "1. Dastlabki tergov olib boruvchi huquqni muhofaza qiluvchi organlar va ozodlikdan mahrum qilish tarzidagi jazoni ijro etish muassasalarining bir me’yordagi faoliyati, shuningdek, gumon qilinuvchi, ayblanuvchi yoki mahkumlarni qo‘riqlovchi shaxslarning sog‘lig‘i sharhlanayotgan jinoyatning obyekti hisoblanadi.\n\n2. Obyektiv tomondan jinoyat dastlabki tergov olib boruvchi huquqni muhofaza qiluvchi organlar yoki ozodlikdan mahrum qilish tarzidagi jazoni ijro etish muassasalaridagi qamoq yoki qo‘riqlov ostidagi saqlash joyidan qochishda ifodalanadi.\n\nSharhlanayotgan modda qochish, ya’ni jinoyat sodir etishda gumon qilinayotgan yoki ayblanayotgan, qamoq tariqasidagi ehtiyot chorasi qo‘llanilgan shaxslar, shuningdek, aybdor deb topilgan va ozodlikdan mahrum qilish joylarida jazoni o‘tayotgan shaxslar tomonidan shaxslarni qo‘riqlashga mo‘ljallangan maxsus, izolyatsiya qilingan joylarni o‘zboshimchalik bilan tashlab ketish uchun javobgarlikni belgilaydi. Qochish turli usullarda amalga oshirilishi mumkin: qo‘riqchilarga nisbatan kuch ishlatish; soxta hujjatlardan foydalanib qochish; pora berish, aldash va boshqalar.\n\n3. O‘zbekiston Respublikasi Jinoyat-protsessual kodeksiga asosan qamoq tarzidagi ehtiyot chorasi qo‘llanilgan shaxs qo‘riqlov ostida bo‘lgan shaxs deb topiladi.\n\nQamoqqa olish – jinoyat sodir etishda gumon qilinuvchi, ayblanuvchi, sudlanuvchi yoki ozodlikdan mahrum qilingan mahkumlarga nisbatan O‘zbekiston Respublikasi Jinoyat-protsessual kodeksida nazarda tutilgan qoidalar asosida tayinlanadigan ehtiyot chorasi.\n\nTergov hibsxonasi – dastlabki tergov o‘tkazilayotgan vaqtda jinoyat sodir etishda gumon qilinuvchi, ayblanuvchiga yoki sud muhokamasi jarayonida sudlanuvchilarga yoxud ayblov hukmi qonuniy kuchga kirgunga qadar ozodlikdan mahrum etilgan shaxslarga nisbatan qo‘llaniladigan qamoq tariqasidagi ehtiyot chorasini ijro etish uchun mo‘ljallangan maxsus joy.\n\nTergov hibsxonalari umumiy va bir kishilik bo‘ladi.\n\nEhtiyot chorasi sifatida qamoqqa olingan ayblanuvchilar umumiy tergov hibsxonalarida saqlanadilar.\n\nOg‘ir yoki o‘ta og‘ir jinoyatlarni sodir etishda gumon qilinayotgan yoki ayblanayotgan shaxslar boshqa gumon qilinuvchi va ayblanuvchilarning xavfsizligini ta’minlash maqsadida prokuror qarori yoki sud ajrimiga ko‘ra bir kishilik tergov hibsxonalari yoki turmaga joylashtirilishi mumkin.\n\nTergov harakati o‘tkazilayotgan yoki sud ish ko‘rayotgan joyni o‘zboshimchalik bilan tashlab ketish, sud zalidan chiqib ketish qamoq yoki qo‘riqlov ostidagi saqlash joyidan qochish deb kvalifikatsiya qilinishi lozim. Boshqa ehtiyot chorasi, masalan, munosib xulq-atvorda bo‘lish to‘g‘risida tilxat olingan shaxsning qochishi sharhlanayotgan modda bo‘yicha kvalifikatsiya qilinmaydi.\n\n4. Ozodlikdan mahrum qilish tariqasidagi jazo tayinlash to‘g‘risidagi sudning qonuniy kuchga kirgan ayblov hukmi chiqarilgan shaxs qo‘riqlov ostidagi shaxs deb topiladi.\n\nJinoyat-ijroiya kodeksining 45-moddasiga asosan, voyaga yetgan shaxslarga nisbatan tayinlangan ozodlikdan mahrum qilish tariqasidagi jazo ijrosini jazoni ijro etish muassasalari (manzil-koloniyalari, umumiy, qattiq, maxsus tartibli koloniyalar)da va turmalarda, voyaga yetmagan shaxslarga tayinlangan ozodlikdan mahrum qilish tariqasidagi jazolar esa tarbiya koloniyalarida amalga oshiriladi.\n\n(Manzil-koloniyalari, umumiy, qattiq, maxsus tartibli koloniyalar, turma va tergov hibsxonalari tushunchalari haqida Jinoyat-ijroiya kodeksiga qarang.)\n\nShu bilan birga ba’zi hollarda, qasddan sodir etilgan, uncha og‘ir bo‘lmagan jinoyati uchun birinchi marta ozodlikdan mahrum qilish jazosi tayinlangan shaxslar, ularning yozma roziligi bo‘lgan taqdirda, muassasadagi xo‘jalik ishlarini bajarish maqsadida muassasa rahbarining qaroriga ko‘ra tergov hibsxonalarida yoki turmada qoldirilishlari mumkin. Lekin har ikkala holatda ham ularga nisbatan jazoni ijro etish joyidagi tuzum (rejim) talablari va tartibiga rioya etish qoidasi tatbiq etiladi. Turma yoki tergov izolyatoridan qochish qo‘riqlov ostida saqlash joyidan qochish deb kvalifikatsiya qilinadi va sharhlanayotgan modda bo‘yicha javobgarlikka tortiladi.\n\n5. Intizomiy qismdagi qo‘riqlov ostidan qochgan va qamoq tarzidagi jazoga hukm qilingan harbiy xizmatchilar ham sharhlanayotgan modda qoidalari bo‘yicha javobgarlikka tortilishi kerak.\n\n6. Jazoni ijro etish yoki qo‘riqlov ostida saqlash joyini o‘zboshimchalik bilan tashlab ketgan shaxs ushlangan yoki o‘z aybini bo‘yniga olib kelgan vaqtdan boshlab jinoyat tugallangan hisoblanadi.\n\nAybdor qochgan vaqtda uni qamoqqa olish to‘g‘risidagi qarordan xabardor bo‘lgan hollarda, ya’ni bunday ehtiyot chorasi tanlanganligi to‘g‘risidagi qaror, sud ajrimi e’lon qilingandan so‘ng yoki sudning qonuniy kuchga kirgan hukmiga ko‘ra uni ozodlikdan mahrum etishga, qamoqqa yoki intizomiy qismga jo‘natishga hukm qilinganligi e’lon qilinganidan so‘ng qochib ketgan bo‘lsa, uning harakatlari JK 222-moddasi bo‘yicha kvalifikatsiya qilinadi.\n\n7. Subyektiv tomondan jinoyat qasddan, to‘g‘ri qasd bilan sodir etiladi.\n\n8. O‘n to‘rt yoshga to‘lgan, qamoq tariqasidagi ehtiyot chorasi qo‘llanilgan shaxs yoki ozodlikdan mahrum qilish, qamoq yoki intizomiy qismga jo‘natish tariqasidagi jazoni ijro etish muassasalarida jazoni o‘tayotgan shaxslar jinoyat subyekti bo‘lishi mumkin.\n\n9. Sharhlanayotgan moddaning 2-qismida:\n\na) badanga yengil yoki o‘rtacha og‘ir shikast yetkazgan holda;\n\nb) o‘ta xavfli retsidivist tomonidan;\n\nv) bir guruh shaxslar tomonidan sodir etilgan qochish uchun javobgarlik nazarda tutilgan.\n\n10. Qochish yengil yoki o‘rtacha og‘irlikdagi tan jarohati yetkazishga olib kelgan hollarda aybdorning harakatlari jinoyatlar majmui bo‘yicha kvalifikatsiya qilinmaydi. Lekin qochish og‘ir tan jarohati yetkazish yoki o‘limga olib kelgan hollarda aybdorning harakatlari jinoyatlar majmui bo‘yicha kvalifikatsiya qilinishi lozim (JK 220-moddasi va JK 97-moddasi yoki JK 104-moddasi).\n\n11. Qochish bir guruh shaxslar tomonidan amalga oshirilgan hollarni kvalifikatsiya qilish uchun oldindan kelishuvning mavjudligi shart emas."
        },
        {
            "modda_raqami": "224-modda. O‘zbekiston Respublikasida bo‘lish qoidalarini buzish.",
            "matni": "Chet el fuqarosi va fuqaroligi bo‘lmagan shaxsning O‘zbekiston Respublikasida bo‘lish qoidalarini buzishi, ya’ni O‘zbekistonda yashash huquqini beradigan hujjatlarsiz yoki haqiqiy bo‘lmagan hujjatlar bilan yashashi, vaqtincha yoki doimiy propiska, ko‘chish yoki turar joy tanlash yuzasidan belgilangan tartibga rioya etmasligi, bo‘lish muddati tugagach chiqib ketishdan bo‘yin tovlashi, shuningdek, O‘zbekiston Respublikasining hududi orqali tranzit tarzda o‘tish tartibiga rioya qilmasligi, agar shunday qilmishlar uchun ma’muriy jazo qo‘llanilganidan keyin sodir etilgan bo‘lsa, - \n\neng kam oylik ish haqining ellik baravaridan yuz baravarigacha miqdorda jarima yoki bir yildan uch yilgacha ozodlikdan  mahrum qilish bilan jazolanadi.\n\nChet el fuqarolari va fuqaroligi bo‘lmagan shaxslarning O‘zbekiston Respublikasida bo‘lishi qoidalarida nazarda tutilgan chet el fuqarolari va fuqaroligi bo‘lmagan shaxslarni qabul qilish tartibining mansabdor shaxs tomonidan buzilishi, ana shunday qilmishlar uchun ma’muriy jazo qo‘llanilganidan keyin sodir etilgan bo‘lsa, - \n\neng kam oylik ish haqining yetmish besh baravaridan yuz baravarigacha miqdorda jarima yoki uch yilgacha ozodlikdan mahrum qilish bilan jazolanadi.\n\nChet el fuqarolari va fuqaroligi bo‘lmagan shaxslarni xususiy ish bilan O‘zbekiston Respublikasiga taklif qilgan fuqaro tomonidan mazkur fuqarolarning vaqtincha propiskadan o‘tishlarini, shuningdek, ular shu yerda bo‘lishining belgilangan muddati o‘tgach chiqib ketishlarini ta’minlashga doir choralar ko‘rilmasligi, shuningdek, uy-joy, transport vositalari berib qo‘yilishi yoxud boshqa xizmatlar ko‘rsatilishi, agar bu O‘zbekiston Respublikasida bo‘lish qoidalarining buzilishiga olib kelishi oldindan ayon bo‘lib, ana shunday qilmishlar uchun ma’muriy jazo qo‘llanilganidan keyin sodir etilgan bo‘lsa, - \n\neng kam ish haqining ellik baravaridan yuz baravarigacha miqdorda jarima solish yoki ikki yilgacha axloq tuzatish ishlari yoxud ikki yilgacha ozodlikdan mahrum etish bilan jazolanadi.",
            "sharxi": "1. Chet el fuqarolari va fuqaroligi bo‘lmagan shaxslarning O‘zbekistonda bo‘lish qoidalari quyidagi hujjatlar bilan tartibga solinadi: O‘zbekiston Respublikasi Vazirlar Mahkamasining 1992 yil 17 martdagi 134-sonli “Xorijiy fuqarolarning O‘zbekiston Respublikasi hududida bo‘lishlarini tartibga solish to‘g‘risida”gi qarori; O‘zbekiston Respublikasi Vazirlar Mahkamasining 1996 yil 21 noyabrdagi 408-sonli “Xorijiy fuqarolarning va fuqaroligi bo‘lmagan shaxslarning O‘zbekiston Respublikasiga kelishlari, ketishlari, bu yerda bo‘lishlari va tranzit o‘tishlari tartibi to‘g‘risida”gi qarori; O‘zbekiston Respublikasi Vazirlar Mahkamasining 1996 yil 21 noyabrdagi 408-sonli qaroriga 2-ilova – “Xorijiy fuqarolar va fuqaroligi bo‘lmagan  shaxslarning O‘zbekiston Respublikasida bo‘lishlari qoidalari”;  O‘zbekiston Respublikasi Vazirlar Mahkamasining 1999 yil 28 yanvardagi 38-F-sonli “Davlat boshqaruvi organlari, tashkilotlar, muassasalar, korxonalar rahbarlarining pasport rejimi hamda xorijiy fuqarolarning turish qoidalariga rioya qilish yuzasidan mas’uliyatini oshirish chora-tadbirlari to‘g‘risida”gi Farmoyishi va boshqa normativ huquqiy hujjatlar.\n\n2. Sanab o‘tilgan hujjatlar quyidagi tartibni belgilaydi:\n\n-O‘zbekiston Respublikasiga kelgan chet el fuqarolarini viza muddati davomida vaqtinchalik ro‘yxatdan o‘tkazish;\n\n-chet el fuqarolariga O‘zbekiston Respublikasida doimiy yashash ruxsatnomasini berish;\n\n-chet el fuqarolarining O‘zbekiston Respublikasi hududi bo‘yicha qo‘shib yurishi;\n\n-O‘zbekiston Respublikasi qonunchiligini buzganlik uchun chet el fuqarolarining O‘zbekistonda bo‘lish muddatlarini qisqartirish va ularni chiqarib yuborish.\n\n3. Chet el fuqarolari va fuqaroligi bo‘lmagan shaxslarning O‘zbekiston Respublikasida bo‘lishi va ularning O‘zbekiston Respublikasi orqali o‘tishining belgilangan tartibi jinoyat obyekti hisoblanadi.\n\n4. JK 224-moddasi 1-qismi obyektiv tomondan quyidagi harakatlarni sodir etishda namoyon bo‘ladi:\n\n-O‘zbekistonda yashash huquqini beruvchi hujjatsiz yoki haqiqiy bo‘lmagan hujjat bilan O‘zbekiston Respublikasida yashash;\n\n-vaqtinchalik yoki doimiy ro‘yxatdan o‘tkazish, ko‘chib yurish yoki yashash joyini tanlashning belgilangan qoidalariga rioya etmaslik;\n\n-O‘zbekistonda bo‘lish muddati tugaganidan keyin chiqib ketishdan bosh tortish;\n\n-O‘zbekiston hududi orqali o‘tib ketishning belgilangan qoidalariga rioya etmaslik.\n\n5. O‘zbekiston Respublikasida bo‘lish qoidalarini birinchi marta buzish ma’muriy javobgarlikka tortish uchun asos bo‘ladi. Ma’muriy javobgarlik qo‘llanilgandan keyin bir yil davomida harakat qayta sodir etilgan hollarda jinoiy javobgarlik kelib chiqadi, ya’ni ma’muriy preyuditsiya talab etiladi. (Ma’muriy preyuditsiya haqida batafsilroq JK 177-moddasi sharhiga qarang.)\n\n6. JK 224-moddasi 1-qismi dispozitsiyasida nazarda tutilgan harakatlardan birining sodir etilishi bilan jinoyat tugallangan hisoblanadi. Mazkur harakatlar ro‘yxati qat’iy hisoblanib, uni kengaytirib sharhlashga yo‘l qo‘yilmaydi.\n\n7. O‘zbekiston Respublikasida bo‘lgan chet el fuqarolari o‘zlari bilan pasport yoki uning o‘rnini bosuvchi hujjatni olib yurishlari va vakolatli organ vakillarining talabiga ko‘ra taqdim etishlari lozim. O‘zbekiston Respublikasida vaqtincha bo‘ladigan chet el fuqarolari vaqtinchalik ro‘yxatdan o‘tgan holda yashashadi. Milliy pasport chet el fuqarosi kelgan kundan boshlab uch kun ichida (bayram va dam olish kunlaridan tashqari) vaqtinchalik ro‘yxatga qo‘yish uchun taqdim etiladi. O‘zbekiston Respublikasida yashash huquqini beruvchi hujjatlarni rasmiylashtirish chet el fuqarosi mehmonxonaga kelgan vaqtdan boshlab 48 soat ichida amalga oshiriladi. O‘zbekiston Respublikasida doimiy yashovchi chet el fuqarolari umumiy asoslarga ko‘ra mehmonxonalarda joylashadi va hisobga olinadi. O‘zbekiston Respublikasiga kirgan kundan boshlab uch kun o‘tgan (bayram va dam olish kunlaridan tashqari) chet el fuqarolarining hujjatlarini rasmiylashtirish taqiqlanadi.\n\nHaqiqiy bo‘lmagan hujjatlar deganda, tegishli shtamp, muhr, imzosi bo‘lmagan, shuningdek, soxta hujjatlar, hujjatlarning tasdiqlanmagan nusxalari kabilar tushuniladi.\n\nChet el fuqarolari va fuqaroligi bo‘lmagan shaxslarning quyidagi muayyan toifalari o‘z pasportlarini vaqtinchalik ro‘yxatdan o‘tkazishdan ozod etiladilar: diplomatik korpus xodimlari, havo kemalari ekipajlari, xalqaro va boshqa tashkilotlarning a’zolari va hokazolar[ Qarang: O‘zbekiston Respublikasi Vazirlar Mahkamasining 1996 yil 21 noyabrdagi 408-sonli qarori bilan tasdiqlangan “Xorijiy fuqarolar va fuqaroligi bo‘lmagan shaxslarning O‘zbekiston Respublikasi hududida bo‘lishlari tartibi\". ].\n\n8. Chet el fuqarolari va fuqaroligi bo‘lmagan shaxslar O‘zbekiston Respublikasida vaqtinchalik yoki doimiy bo‘ladilar. Chet el fuqarolari va fuqaroligi bo‘lmagan shaxslar O‘zbekiston Respublikasi hududida muddati kirish vizasida va pasportda vaqtincha yashash joyi manzilini ko‘rsatgan holda belgilanadigan vaqtincha bo‘lishda respublika hududida turish hamda uning himoyasidan va ko‘plab boshqa huquqlardan foydalanish huquqiga ega bo‘ladilar. Biroq ko‘rsatilgan muddatlar tugagach, ular respublika hududini tark etishlari bu yerda bo‘lish muddatini uzaytirish to‘g‘risida ariza berishlari shart. Mehmonxonalarda joylashgan chet el fuqarolarning hujjatlarini rasmiylashtirish va muddatini uzaytirish qabul qiluvchi tashkilotlar yozma tavsiyanomalarida ko‘rsatilgan muddatga, biroq vizaning amal qilish muddati doirasida (turistlar uchun sayohat muddatiga) amalga oshiriladi.\n\n9. Chet el fuqarolari va fuqaroligi bo‘lmagan shaxslarga, agar O‘zbekiston Respublikasi qonunchiligi va xalqaro shartnomalarida boshqacha hol nazarda tutilmagan bo‘lsa, ularning pasportlari yoki uning o‘rnini bosuvchi hujjat bilan bir qatorda, O‘zbekiston Respublikasining diplomatik vakolatxonalari va konsullik muassasalari tomonidan berilgan tranzit vizalari mavjud bo‘lgan hollarda O‘zbekiston Respublikasi hududidan tranzit tarzda o‘tishga ruxsat beriladi.\n\nChet el fuqarolarining O‘zbekiston Respublikasi hududidan belgilangan mamlakatga havo, temir yo‘l yoki suv transporti orqali tranzit tarzda o‘tishlariga bunday o‘tish uchun tegishli hujjatlar mavjud bo‘lgan hollarda ruxsat beriladi.\n\nXalqaro tranzit avtomatlashishlarni amalga oshirayotgan chet el fuqarolarining O‘zbekiston Respublikasidan o‘tish tartibi O‘zbekiston Respublikasi Vazirlar Mahkamasi tomonidan belgilanadi.\n\n10. Quyidagi hollarda O‘zbekiston Respublikasi orqali vizasiz tranzit o‘tishga ruxsat etiladi:\n\n-havo transporti passajirlari tomonidan boshqa samolyotga o‘tmasdan O‘zbekiston Respublikasi hududi orqali o‘tish;\n\n-O‘zbekiston Respublikasida bo‘lish 24 soatdan oshadigan hollarda xalqaro havo yo‘llari samolyotlarida kelib, boshqa samolyotga o‘tishi kerak bo‘lgan hamda aeroportdan chiqqan sanasi ko‘rsatilgan belgilangan mamlakatga kirish huquqini beruvchi hujjat mavjud bo‘lgan passajirlar;\n\n-O‘zbekiston Respublikasi tegishli ravishda hukumatlararo kelishuvlarga ega bo‘lgan davlatlar fuqarolari.\n\n11. O‘n olti yoshga to‘lgan chet el fuqarolari va fuqaroligi bo‘lmagan shaxslargina sharhlanayotgan moddaning birinchi qismida nazarda tutilgan jinoyatning subyekti bo‘lib hisoblanadi.\n\n12. Sharhlanayotgan modda birinchi qismida nazarda tutilgan jinoyat subyektiv tomondan to‘g‘ri qasd orqali sodir etiladi. Aybdor chet el fuqarolari va fuqaroligi bo‘lmagan shaxslarning O‘zbekiston Respublikasida bo‘lish qoidalarini bajarmayotganligini biladi, unga nisbatan jinoiy javobgarlik qo‘llanilish mumkinligi oldindan ko‘ra oladi, chunki oldinroq ma’muriy javobgarlikka tortilgan bo‘ladi va davom ettiraveradi, ya’ni ushbu qoidalarni buzishni xohlaydi.\n\n13. JK 224-moddasi 2-qismida nazarda tutilgan jinoyat obyektiv tomondan mansabdor shaxs tomonidan chet el fuqarolari va fuqaroligi bo‘lmagan shaxslarning O‘zbekiston Respublikasida bo‘lishi qoidalarida nazarda tutilgan chet el fuqarolari va fuqaroligi bo‘lmagan shaxslarni qabul qilish tartibining buzilishida namoyon bo‘ladi.\n\n1992 yil 7 sentyabrda qabul qilingan “Xorijiy fuqarolarning O‘zbekistonda vaqtincha bo‘lishlari qoidalari”ga ko‘ra, chet el fuqarolarini qabul qilgan tashkilotlarning mansabdor shaxslari ularga chet el fuqarolarining huquq va majburiyatlari tushuntirilishini, ularning hisobi yuritilishini, ularning respublikada bo‘lish hujjatlari o‘z vaqtida rasmiylashtirilishini, ularning belgilangan muddatda chiqib ketishini ta’minlashi lozim.\n\nSharhlanayotgan moddaning 2-qismi ham ma’muriy preyuditsiyaga ega hisoblanadi.\n\nJK 224-moddasi 2-qismida nazarda tutilgan jinoyat mansabdor shaxs tomonidan chet el fuqarolari va fuqaroligi bo‘lmagan shaxslarni qabul qilish tartibining buzilishi bilanoq tugallangan hisoblanadi.\n\n14. Agar sharhlanayotgan moddaning birinchi qismida nazarda tutilgan jinoyat chet el fuqarosi yoki fuqaroligi bo‘lmagan shaxs tomonidan sodir etilsa, ikkinchi qismida nazarda tutilgan jinoyat subyekti esa faqatgina ularni qabul qiluvchi tashkilotning mansabdor shaxslari hisoblanadi. Maxsus subyektlar – mansabdor shaxslar chet el fuqarolari va fuqaroligi bo‘lmagan shaxslarni qabul qilish tartibini ijro etishga bevosita daxldor bo‘lishlari lozim. Bularga ichki ishlar organlari, tashqi ishlar vazirligi xodimlari va chet el fuqarolari hamda fuqaroligi bo‘lmagan shaxslarning O‘zbekiston Respublikasi hududida bo‘lishlarini nazorat qiluvchi boshqa organlar mansabdor shaxslari kiradi.\n\n15. JK 224-moddasi 3-qismida nazarda tutilgan jinoyat obyektiv tomoni quyidagilarni o‘z ichiga oladi:\n\n-birinchidan, chet el fuqarolari va fuqaroligi bo‘lmagan shaxslarni xususiy ish bilan O‘zbekiston Respublikasiga taklif qilgan fuqaro tomonidan mazkur fuqarolarning vaqtincha propiskadan o‘tishlarini, shuningdek, ular shu yerda bo‘lishining belgilangan muddati o‘tgach, chiqib ketishlarini ta’minlashga doir choralar ko‘rilmasligi;\n\n-ikkinchidan, uy-joy, transport vositalari berib qo‘yilishi yoxud boshqa xizmatlar ko‘rsatilishi, agar bu O‘zbekiston Respublikasida bo‘lish qoidalarining buzilishiga olib kelsa;\n\nJK 224-moddasi 3-qismi dispozitsiyasida belgilangan harakatlardan birining sodir etilishi, agar bu harakat ana shunday qilmishlar uchun ma’muriy jazo qo‘llanilganidan keyin sodir etilgan bo‘lsa, jinoiy javobgarlikka olib keladi.\n\nJK 224-moddasi 3-qismida nazarda tutilgan jinoyat uning dispozitsiyasida belgilangan harakatlardan biri sodir etilgan vaqtdan boshlab tugallangan hisoblanadi.\n\nJK 224-moddasi 3-qismida nazarda tutilgan jinoyat obyektiv tomondan chet el fuqarolari va fuqaroligi bo‘lmagan shaxslarni qabul qiluvchi O‘zbekiston Respublikasi fuqarolari tomonidan muayyan chora-tadbirlarni ko‘rmaslik orqali, ya’ni harakatsizlikdan sodir etilishi bilan tavsiflanadi.\n\nO‘zbekiston Respublikasi Vazirlar Mahkamasining 1996 yil 21 noyabrdagi 408-sonli qaroriga 2-ilovasi “Xorijiy fuqarolar va fuqaroligi bo‘lmagan shaxslarning O‘zbekiston Respublikasida bo‘lishlari qoidalari”ga muvofiq, xorijiy fuqarolarni xususiy ishlar bo‘yicha O‘zbekiston Respublikasiga taklif qilgan va ularga turar joy bergan shaxslar bu fuqarolarni O‘zbekiston Respublikasi Ichki ishlar vazirligining ichki ishlar boshqarmasining tegishli bo‘limlarida o‘z vaqtida ro‘yxatdan o‘tkazilishini ta’minlash chora-tadbirlari ko‘rishga va ularga belgilangan bo‘lish muddatlari tugashi bilan O‘zbekiston Respublikasidan chiqib ketishlarida ko‘maklashishga majburdirlar.\n\nQonun chiqaruvchi xorijiy fuqarolarga turar joy, transport vositalari berilishiga yoki ularga boshqa xil xizmatlar ko‘rsatilishiga, agar bu O‘zbekiston Respublikasining amaldagi qonunchiligi va mazkur qoidalarning buzilishiga olib kelishi aniq bo‘lsa, yo‘l qo‘yilmasligini aniq belgilaydi.\n\nJK 224-moddasi 3-qismida nazarda tutilgan jinoyat formal tarkibli jinoyat bo‘lganligi uchun O‘zbekiston Respublikasida bo‘lish qoidalarining buzilishiga olib kelgan harakat yoki harakatsizlik sodir etilgan vaqtdan boshlab tugallangan hisoblanadi.\n\n16. Chet el fuqarolari va fuqaroligi bo‘lmagan shaxslarni xususiy ishlar bo‘yicha taklif etgan hamda O‘zbekiston Respublikasida bo‘lish qoidalarini buzish orqali ularni turar joy bilan ta’minlagan O‘zbekiston Respublikasi fuqarolari sharhlanayotgan moddaning 3-qismi bo‘yicha jinoyat subyekti hisoblanadilar."
        },
        {
            "modda_raqami": "225-modda. Harbiy yoki muqobil xizmatdan bo‘yin tovlash.",
            "matni": "Fuqarolarning muddatli harbiy xizmat yoki muqobil xizmatga chaqiruvdan, safarbarlik chaqiruvi rezervi xizmati safiga olinish yoxud xizmatni O‘zbekiston Respublikasi Qurolli Kuchlari rezervida o‘tashdan  uzrli sababsiz bo‘yin tovlashi, shunday qilmish uchun ma’muriy jazo qo‘llanilgandan keyin sodir etilgan bo‘lsa, -\n\neng kam oylik ish haqining ellik baravarigacha miqdorda jarima yoki ikki yilgacha axloq tuzatish ishlari bilan jazolanadi.\n\nO‘sha harakatlar:\n\na) o‘z badaniga shikast yetkazish;\n\nb) hujjatlarni qalbakilashtirish yoki boshqacha aldash yo‘li bilan sodir etilgan bo‘lsa, - \n\neng kam ish haqining yuz baravarigacha miqdorda jarima yoki uch yilgacha ozodlikdan mahrum qilish bilan jazolanadi.\n\nFuqarolarning O‘zbekiston Respublikasi Qurolli Kuchlariga safarbarlik bo‘yicha chaqiruvdan bo‘yin tovlashi -\n\nuch yildan besh yilgacha ozodlikdan mahrum qilish bilan jazolanadi.",
            "sharxi": "1.O‘zbekiston Respublikasi Konstitutsiyasining 52-moddasida: “O‘zbekiston Respublikasini himoya qilish – O‘zbekiston Respublikasi har bir fuqarosining burchidir. Fuqarolar qonunda belgilangan tartibda harbiy yoki muqobil xizmatni o‘tashga majburdirlar”, – deb yozilgan.\n\nO‘zbekiston Respublikasining 2002 yil 12 dekabrdagi “Umumiy harbiy majburiyat va harbiy xizmat to‘g‘risida”gi Qonuni[ Qarang: O‘zbekiston Respublikasining 2002 yil 12 dekabrdagi “Umumiy harbiy majburiyat va harbiy xizmat to‘g‘risida\"gi Qonuni, // Oliy Majlis axborotnomasi, 12-son, 217-modda.] harbiy xizmatga chaqiruv va harbiy xizmatni o‘tash tartibini belgilaydi.\n\nO‘zbekistonning suverenitetini himoya qilish bo‘yicha konstitutsiyaviy burchning bajarilishi tartibini belgilash, harbiy xizmatni o‘tash, xizmatdan ozod etilish hamda harbiy xizmatga aloqador boshqa masalalar yuqorida keltirilgan Qonunda va O‘zbekiston Respublikasining 2001 yil 11 maydagi “Mudofaa to‘g‘risida”gi Qonuni, O‘zbekiston Respublikasi Vazirlar Mahkamasining 2003 yil 4 martdagi “O‘zbekiston Respublikasi fuqarolarini harbiy ro‘yxatga olish Nizomini tasdiqlash to‘g‘risida”gi 119-sonli qarori, ushbu normativ hujjat asosida qabul qilingan O‘zbekiston Respublikasi fuqarolarini harbiy ro‘yxatga olish Nizomi, O‘zbekiston Respublikasi Mudofaa Vazirining 2003 yil 15 iyuldagi O‘zbekiston Respublikasi fuqarolarini harbiy ro‘yxatga olish ishlarini tashkillashtirish va tartibini belgilash yo‘riqnomasini tasdiqlovchi 457-sonli Buyrug‘ida yoritiladi.\n\nQo‘rib chiqilayotgan jinoyatning ijtimoiy xavfliligi shundaki, harbiy yoki muqobil xizmatdan bo‘yin tovlash O‘zbekiston Respublikasining davlat manfaatlariga, mudofaa qudratiga, Qurolli Kuchlarning lozim darajada to‘ldirilishiga putur yetkazadi. \n\nKonstitutsiya ayrim hollarda fuqaroga harbiy xizmatni muqobil (fuqaroviy yoki mehnat) xizmatga almashtirish huquqini bergan. Biroq harbiy xizmatdan belgilangan asoslarda[ Qarang: O‘zbekiston Respublikasining 2002 yil 12 dekabrdagi “Umumiy harbiy majburiyat va harbiy xizmat to‘g‘risida\"gi Qonuni, 38-modda.] ozod etilgan shaxs uchun muqobil xizmatni  (korxona, tibbiy muassalar va boshqa joylarda) o‘tash majburiydir. Ushbu xizmatdan bo‘yin tovlash sharhlanayotgan moddaning 1 yoki 2-qismi bo‘yicha javobgarlikni keltirib chiqaradi.\n2.Harbiy xizmat – O‘zbekiston Respublikasi fuqarolarining Qurolli Kuchlar safida umumiy harbiy majburiyatni bajarish borasidagi davlat xizmatining alohida turidir[ O‘sha joyda, 4-modda.]. Harbiy xizmat rasmiy davlat xizmatlari turlaridan biri bo‘lib, umumiy harbiy majburiyatni ado etishga turlicha yondashuv imkoniyatlarini nazarda tutadi. Ushbu holatdan kelib chiqib, qonun chiqaruvchi harbiy xizmat turlarini belgilab, shularga binoan umumiy harbiy majburiyatni o‘tashning alohida tartibi hamda Konstitutsiyaga binoan mamlakatni mudofaa etish majburiyatlarini bajarishi shart bo‘lgan shaxslarning xizmatni o‘tash muddati va boshqa holatlarni belgilagan.\n\nSharhlanayotgan modda muddatli harbiy xizmat, safarbarlik chaqiruvi rezervidagi harbiy xizmat, O‘zbekiston Respublikasi Qurolli Kuchlari safida harbiy xizmatni o‘tagan rezervchilar xizmati hamda muqobil xizmatdan bo‘yin tovlash uchun javobgarlikni belgilaydi.\n\n3.Muddatli harbiy xizmat – chaqirilish yoshidagi fuqarolarning oddiy askar va serjantlar tarkibi lavozimlarida, shuningdek, muqaddam harbiy xizmatni o‘tamagan ofitserlarning qonun hujjatlarida belgilangan muddat mobaynida Qurolli Kuchlar safidagi majburiy xizmatidir.\n\nMuddatli harbiy xizmat muddatlari taqvim hisobida:\n\n-muddatli harbiy xizmatni oddiy askarlar va serjantlar tarkibi lavozimlarida o‘tayotgan harbiy xizmatchilar uchun o‘n ikki oy (oliy ma’lumotli shaxslar uchun – to‘qqiz oy);\n\n-muddatli harbiy xizmatni chaqiruv bo‘yicha ofitserlar tarkibi lavozimlarida o‘tayotgan ofitserlar uchun – to‘qqiz oy qilib belgilanadi[ O‘sha joyda, 5-modda.].\n\n4.Muqobil xizmat – fuqarolarning umumiy harbiy majburiyatni bajarishining chaqiruv bo‘yicha harbiy xizmat o‘rniga iqtisodiyot, ijtimoiy sohaning turli tarmoqlarida kam malaka talab etiladigan (yordamchi) ishlarni, shuningdek, falokatlar, halokatlar, tabiiy ofatlar va boshqa favqulodda vaziyatlar oqibatlarini bartaraf etish ishlarini bajarish bilan bog‘liq bo‘lgan alohida turidir[ Qarang: O‘zbekiston Respublikasining 2002 yil 12 dekabrdagi “Umumiy harbiy majburiyat va harbiy xizmat to‘g‘risida\"gi Qonuni, 37-modda.].\n\nO‘n sakkiz yoshdan yigirma yetti yoshgacha bo‘lgan, harbiy ro‘yxatda turuvchi va xizmatga chaqirilishi lozim bo‘lgan fuqarolar, agar ular diniy ta’limoti qurol-yarog‘dan foydalanish va Qurolli Kuchlarda xizmat qilishga yo‘l qo‘ymaydigan, ro‘yxatga olingan diniy tashkilotlar hisobida tursalar, muqobil xizmat huquqiga ega. \n\nMuqobil xizmatning muddati yigirma to‘rt oyni, oliy ma’lumotli fuqarolar uchun esa o‘n sakkiz oyni tashkil etadi.\n\n5.Safarbarlik chaqiruvi rezervidagi harbiy xizmat deganda, muddatli harbiy xizmatni o‘tashga yaroqli hamda chaqirilish muddatini kechiktirish va chaqirilishdan ozod etilish huquqiga ega bo‘lmagan, biroq Qurolli Kuchlar safiga navbatdagi muddatga chaqirilmagan shaxslar safarbarlik chaqiruvi rezervi safiga olinishi tushuniladi. \n\nSafarbarlik chaqiruvi rezervidagi xizmat hududiy prinsip asosida oylik yig‘inlar tarzida tashkil etiladi hamda chaqiriluvchilar tomonidan O‘zbekiston Respublikasi Mudofaa vazirligining maxsus hisobvarag‘iga pul badallari kiritilishini nazarda tutadi. \n\nSafarbarlik chaqiruvi rezervidagi xizmat safiga shaxslar yigirma yetti yoshga to‘lgunga qadar olinadilar va har yilgi harbiy yig‘inlarga jalb etilishlari mumkin, favqulodda vaziyatlar yoki O‘zbekiston Respublikasiga qarshi harbiy tajovuz ro‘y bergan taqdirda esa haqiqiy harbiy xizmatga chaqiriladilar.\n\nSafarbarlik chaqiruvi rezervidagi xizmatni o‘tagan fuqarolar yigirma yetti yoshga to‘lganlaridan keyin Qurolli Kuchlar rezervi tarkibiga o‘tkaziladilar[ Qarang: O‘zbekiston Respublikasining 2002 yil 12 dekabrdagi “Umumiy harbiy majburiyat va harbiy xizmat to‘g‘risida\"gi Qonuni, 6-modda.].\n\n6.Rezervdagi xizmatni o‘tash yoki rezervchilar xizmati – bu haqiqiy harbiy xizmatni, shuningdek, safarbarlik chaqiruvi rezervidagi xizmatni o‘tagan oddiy askarlar, serjantlar va ofitserlar jumlasidan bo‘lgan harbiy xizmatga majburlar uchun Qurolli Kuchlarning qo‘shilmalari, qismlari va bo‘linmalari safini urush davrida taqozo etiladigan shtatlar darajasiga qadar to‘ldirish, shuningdek, urush davri taqozo etadigan tuzilmalarni kuchaytirish maqsadida umumiy harbiy majburiyat asosida joriy etiladigan harbiy xizmat turidir.\n\nRezervchilar sifatida xizmatni o‘tayotgan harbiy xizmatga majburlar tinchlik davrida, qoida tariqasida, qo‘shinlarning jangovar tayyorgarligini saqlab turish, rezervchilarning harbiy hisobdagi ixtisoslik bo‘yicha majburiyatlarni tinchlik va urush davrida bajarilishi uchun zarur bo‘lgan ko‘nikmalarni saqlab qolish va takomillashtirish maqsadida harbiy qismlar bazasida hududiy prinsip asosida tashkil etiladigan harbiy tayyorgarlik bo‘yicha harbiy yig‘inlarni o‘tashga jalb etilishlari mumkin.\n\nRezervchilardan urush davridan ham, tinchlik davrida ham O‘zbekiston Respublikasiga qarshi harbiy tajovuz tahdidi va mamlakat xavfsizligiga tahdid tug‘ilganida, tabiiy ofatlar hamda favqulodda vaziyatlar oqibatlarini bartaraf etishda O‘zbekiston Respublikasining Prezidenti farmoniga binoan qo‘shilmalar va qismlar tarkibida jangovar maqsadlar bo‘yicha foydalanilishi mumkin.\n\nQurolli Kuchlar rezervchilarining xizmatni o‘tash tartibi va muddatlari “Umumiy harbiy majburiyat va harbiy xizmat to‘g‘risida”gi Qonunning 5- bobida va boshqa normativ-huquqiy hujjatlarda belgilanadi.\n\n7.Sharhlanayotgan jinoyatning obyekti harbiy xizmatga chaqiruv, safarbarlik chaqiruv rezerviga olinish, harbiy xizmatni o‘tashning va rezervdagi xizmatni o‘tashning belgilangan tartibi hisoblanadi. Ushbu obyekt umumiy obyekt – davlat boshqaruv organlarining normal tartibdagi faoliyatining ajralmas qismidir.\n\nAmaldagi qonunchilikka binoan xizmatga chaqiruv va safarbarlik chaqiruvidan bevosita harbiy yoki muqobil xizmatni o‘tashga tayyorgarlik sifatida foydalaniladi, ya’ni bu haqiqatda harbiy xizmat emas. Shuning uchun, sharhlanayotgan jinoyat harbiy xizmatni o‘tash tartibiga qarshi jinoyatlar jumlasiga kirmaydi.\n\nFuqarolarning muddatli harbiy xizmatga hamda safarbarlik chaqiruvi rezervidagi xizmatga chaqirilishi O‘zbekiston Respublikasi Vazirlar Mahkamasining qaroriga asosan yiliga ikki marta: aprel-may va oktyabr-noyabr oylarida o‘tkaziladi[ Qarang: O‘zbekiston Respublikasining 2002 yil 12 dekabrdagi “Umumiy harbiy majburiyat va harbiy xizmat to‘g‘risida\"gi Qonuni, 19- modda.].\n\n8.Obyektiv tomondan JK 225-modda 1-qismida ko‘zda tutilgan jinoyat harbiy yoki muqobil xizmatga chaqiruvdan, safarbarlik chaqiruv rezervi safiga olinishdan yoki Qurolli Kuchlar rezervida xizmatni o‘tashdan uzrli sababsiz bo‘yin tovlashda ifodalanadi.\n\nBo‘yin tovlash deganda, chaqiruv yoshidagi shaxs tomonidan Konstitutsiyada nazarda tutilgan o‘z fuqarolik burchini bajarmaslik uchun foydalangan har qanday usulni tushunish zarur.\n\nBo‘yin tovlash uzrli sabablarsiz, hujjatlarni qalbakilashtirish, aldash va boshqa yo‘llar bilan chaqirish punktiga belgilangan vaqtda yetib kelmaslikda ifodalanishi mumkin. Ana shu usullarning hammasi harbiy xizmatni o‘tamaslikka qaratilgan bo‘ladi.\n\nSafarbarlik chaqiruv rezervi safiga olinishdan bo‘yin tovlash ham turli xil usullar orqali amalga oshirilishi mumkin va safarbarlik chaqiruv rezervi xizmatiga olinishdan qochishga mo‘ljallangan aktiv va passiv harakatlarda o‘z ifodasini topadi.\n\nRezervda xizmatni o‘tashdan bo‘yin tovlash O‘zbekiston Respublikasining normal faoliyatiga xavfli tabiiy ofatlar hamda favqulodda vaziyatlarning oldini olish yoki oqibatlarini bartaraf etish uchun mo‘ljallangan harbiy yig‘inlardan bosh tortishni nazarda tutadi[ Qarang: O‘zbekiston Respublikasining 2002 yil 12 dekabrdagi “Umumiy harbiy majburiyat va harbiy xizmat to‘g‘risida\"gi Qonuni, 32-modda.].\n\n9.Chaqiriluvchining mehnat layoqatini yo‘qotish bilan bog‘liq kasalligi yoki mayibligi; chaqiriluvchining yaqin tug‘ishganining vafot etgani yoki og‘ir betobligi; tabiiy yo‘sindagi to‘siqlar yoki chaqiriluvchining xohish-irodasiga bog‘liq bo‘lmagan, uning chaqiruv komissiyasiga yoki safga olinish joyiga, safarbarlik yoki rezerv xizmatini o‘tash uchun yetib kelishga to‘sqinlik qilgan shart-sharoitlar (yong‘in, suv toshqini, transport falokati va hokazolar) uzrli sabablar hisoblanadi.\n\nKasalligi munosabati bilan chaqiruv punktiga kelish imkoniyatining bo‘lmaganligi shifokor tomonidan berilgan hujjatlar bilan, tabiiy shart-sharoitlar munosabati bilan yetib kelish imkoniyatining bo‘lmaganligi davlat hokimiyati organlarining tegishli hujjatlari bilan tasdiqlangan bo‘lishi kerak.\n\n10.Chaqiriluvchini JK 225-modda 1-qismi bo‘yicha jinoiy javobgarlikka tortish to‘g‘risidagi masala, faqatgina unga ilgari yil davomida uzrli sabablarsiz harbiy yoki muqobil xizmatdan, safarbarlik chaqiruvi rezervi safiga olinishdan hamda Qurolli Kuchlar rezervida xizmatni o‘tashdan bo‘yin tovlagani uchun Ma’muriy javobgarlik to‘g‘risidagi kodeksning 237-moddasi yoki 239-moddasi asosida ma’muriy jazo choralari qo‘llanilgan bo‘lsa, qo‘zg‘atiladi.\n\n11.Harbiy yoki muqobil xizmatdan, safarbarlik chaqiruvi rezervi safiga olinishdan, Qurolli Kuchlar rezervi xizmatni o‘tashdan bo‘yin tovlash chaqiruv muddati tayinlangan payt tamom bo‘lgandan e’tiboran tugallangan jinoyat hisoblanadi.\n\n12.Harbiy yoki muqobil xizmatdan, safarbarlik chaqiruvi rezervi safiga olinishdan, Qurolli Kuchlar rezervida xizmatni o‘tashdan uzrli sabablarsiz bo‘yin tovlashning subyektiv tomoni aybning to‘g‘ri qasd shaklida ifodalanishidir. Aybdor chaqiruv safiga olinish yoki harbiy muqobil xizmatni o‘tash bilan bog‘liq majburiyatlarni bajarmayotganini anglaydi, uzrli sabablarsiz va g‘ayriqonuniy ravishda chaqiruv punktlariga bormasligini biladi va bunday harakatlarni sodir etishni xohlaydi.\n\n13.Harbiy yoki muqobil xizmatdan bo‘yin tovlashning subyekti sifatida O‘zbekiston Respublikasining fuqarosi, chaqiruv kuniga qadar o‘n sakkiz yoshga to‘lgan, harbiy xizmatga chaqiruvdan ozod etilish yoki uni kechiktirish huquqiga ega bo‘lmagan erkak jinsiga mansub shaxs tan olinishi mumkin.\n\n14.Sharhlanayotgan moddaning 2-qismida harbiy rezerv safiga olinishdan, Qurolli Kuchlar rezervida xizmatni o‘tashdan bo‘yin tovlash:\n\na) o‘z badaniga shikast yetkazish;\n\nb) hujjatlarni qalbakilashtirish yoki boshqacha aldash yo‘li bilan sodir etilganda belgilanadigan jinoiy javobgarlik ko‘zda tutiladi.\n\n15.Harbiy yoki muqobil xizmatdan bo‘yin tovlash maqsadida o‘z badaniga shikast yetkazishni JK 225-moddasi 2-qismi “a” bandi bo‘yicha kvalifikatsiya qilish kerak. O‘z badaniga jarohat yetkazish deb, badanning biron-bir a’zo yoki to‘qimalarini qasddan jarohatlash, ularning funksiyalarini turli usullar bilan buzib, harbiy chaqiruvdan yoki xizmatdan bo‘yin tovlashga aytiladi. Sog‘liqqa zarar (shikast) aybdorning o‘zi tomonidan hamda uning iltimosi bilan boshqa shaxs tomonidan ham yetkazilishi mumkin.\n\nShikast boshqa shaxs tomonidan yetkazilgan bo‘lsa, shaxs badanga tegishli darajada shikast yetkazish va sharhlanayotgan jinoyatni sodir etishga yordam berganligi uchun jinoiy javobgarlikka tortiladi. Bunda shaxs shikast yetkazayotganda o‘zining harakatlarini idrok etgani va badanga shikast yetkazishni harbiy yoki muqobil xizmatdan, safarbarlik chaqiruvi rezervi safiga olinishdan, Qurolli Kuchlar rezervidan bo‘yin tovlashda yordam berayotganligini bilganini aniqlash lozim. \n\nQonun sog‘liqqa zarar qanday darajada bo‘lishini ko‘rsatmaydi. Lekin JK 225-moddasi 2-qismining mazmuniga ko‘ra, bu harbiy xizmatni o‘tashdan ozod etilishi uchun yetarli asos bo‘lishi kerak.\n\n16. Harbiy yoki muqobil xizmatdan, safarbarlik chaqiruvi rezervi safiga olinishdan yoki rezervda xizmatni o‘tashdan hujjatlarni qalbakilashtirish yoki boshqacha aldash yo‘li bilan bo‘yin tovlashni JK 225-moddasi 2-qismi “b” bandi bo‘yicha kvalifikatsiya qilish kerak. \n\nHujjatlarni qalbakilashtirish deganda, harbiy yoki muqobil xizmat, safarbarlik chaqiruvi rezervi, rezervda xizmatni o‘tashdan bo‘yin tovlash maqsadida harbiy xizmatdan ozod etilishga asos bo‘la oladigan soxta hujjatlarni taqdim etish tushuniladi. Qalbakilashtirishning maqsadi – navbatdagi harbiy chaqiruv, xizmat yoki safga olinishdan bo‘yin tovlash bo‘lib, bunda chaqiruv komissiyasiga shaxsning sog‘lig‘i, yoshi, oilasining tarkibi singari biron-bir faktlar yoki muddatli harbiy xizmatga chaqiruvga, safga olinishga to‘sqinlik qiluvchi har qanday boshqa ma’lumotlar borligini tasdiqlovchi hujjatlar taqdim etiladi.\n\nHarbiy yoki muqobil xizmatdan safarbarlik chaqiruvi rezervi safiga olinishdan yoki rezervda xizmatni o‘tashdan hujjatlarni qalbakilashtirish orqali bo‘yin tovlash JK 228-moddasi bo‘yicha qo‘shimcha kvalifikatsiya qilishni talab qilmaydi.\n\nBoshqacha aldash deganda, shaxsning harbiy yoki muqobil xizmat, safarbarlik chaqiruvi rezervi safida, rezerv xizmatidan bo‘yin tovlash maqsadida amalga oshiriladigan hamda uning yordamida mudofaa va muqobil xizmat organlarini chaqiruvdan ozod etish haqida qonuniy asos borligini ishontirishga, ularni yanglishtirishga imkon beradigan har qanday usulni tushunish lozim. Masalan, komissiyaga o‘zining o‘rniga boshqa, oldindan harbiy xizmatga yaroqsiz shaxsni yuborish, chaqiruv komissiyasiga harbiy xizmatga chaqirish masalasiga ta’sir etadigan yolg‘on ma’lumotlarni berish va hokazo.\n\n17. JK 225-moddasi 2-qismi “a” bandida belgilangan jinoyat badanga shikast yetkazish paytdan e’tiboran tugallangan deb hisoblanadi. Jinoyat kodeksi 225-moddasi 2-qismi “b” bandida nazarda tutilgan jinoyat esa aybdorga harbiy yoki muqobil xizmatdan, safarbarlik chaqiruvi rezervi safiga olinishdan, rezervda xizmatni o‘tashdan ozod bo‘lish imkonini beradigan qalbaki hujjat taqdim etilgan yoki boshqacha aldash sodir etilgan paytdan boshlab tugallangan hisoblanadi.\n\n18. JK 225-moddasi 3-qismining obyektiv tomoni O‘zbekiston Respublikasi Qurolli Kuchlariga safarbarlik bo‘yicha chaqirilishdan bo‘yin tovlashda ifodalanadi. \n\nO‘zbekiston Respublikasining 2002 yil 12 dekabrdagi “Umumiy harbiy majburiyat va harbiy xizmat to‘g‘risida”gi Qonunining 46-moddasi urush vaqtida safarbarlik bo‘yicha harbiy xizmatga chaqirish tartibi va shartlarini belgilaydi.\n\nFuqarolarning safarbarlik bo‘yicha va urush davrida harbiy xizmatga chaqirilishi O‘zbekiston Respublikasi Prezidentining farmonlari asosida o‘tkaziladi.\n\nSafarbarlik e’lon qilingan taqdirda, bu vaqtda harbiy xizmatda va harbiy yig‘inlarda bo‘lgan barcha fuqarolar alohida farmoyish berilgunga qadar xizmatni davom ettirib turadi, harbiy xizmatga majburlar esa harbiy xizmatga chaqiriladi. Harbiy xizmatchilarning ta’tillari bekor qilinadi. Harbiy xizmatga majburlar o‘zlari qayd etilgan joydagi tuman (shahar) mudofaa ishlari organida, harbiy xizmatchilar esa xizmatni o‘tayotgan joyda hozir bo‘lishi shart. Safarbarlik e’lon qilinishi bilan tuman (shahar) komissiyalarining chaqirilish yoshdagi fuqarolarning chaqirilish muddatini kechiktirish va ularni chaqirilishdan ozod etish to‘g‘risidagi qarorlari bekor qilinadi. Chaqirilish muddatini kechiktirish hamda chaqirilishdan ozod etish bundan keyin faqat salomatligi holatiga ko‘ra va maxsus hisobda turganligiga qarab qo‘llanishi mumkin.\n\nSafarbarlik e’lon qilinganida va urush davrida harbiy xizmatga o‘n sakkiz yoshdan boshlab “Umumiy harbiy majburiyat va harbiy xizmat to‘g‘risida”gi Qonunda belgilangan rezerv va zaxirada bo‘lish yoshi chegarasiga qadar yoshdagi harbiy xizmatga majburlar va chaqiriluvchilar hamda harbiy ro‘yxatda turmagan o‘n sakkiz yoshdan qirq besh yoshgacha bo‘lgan ayollar (o‘n olti yoshgacha bo‘lgan bolalari bor ayollar bundan mustasno) chaqirilishlari mumkin.\n\nSafarbarlik bo‘yicha va urush davrida harbiy xizmatga chaqirilish faqat mudofaa ishlari organlari tomonidan amalga oshiriladi[ Qarang: O‘zbekiston Respublikasining 2002 yil 12 dekabrdagi “Umumiy harbiy majburiyat va harbiy xizmat to‘g‘risida\"gi Qonuni, 46-modda.].\n\n19. Safarbarlik bo‘yicha chaqiruvdan bo‘yin tovlash shaxsning uzrli sabablarsiz safarbarlik ko‘rsatmasida qayd etilgan muddatda chaqirilish punktiga yetib kelmasligi yoxud g‘ayriqonuniy ravishda safarbarlikdan ozod bo‘lishda (qalbaki hujjatlardan foydalanib, yolg‘ondakam kasal bo‘lib va hokazolarda) ifodalanadi.\n20. Jinoyat safarbarlikdan bo‘yin tovlangan paytdan e’tiboran tugallangan hisoblanadi.\n\n21. Subyektiv tomondan jinoyat to‘g‘ri qasddan sodir etiladi. Motiv va maqsadning jinoyatni kvalifikatsiya qilish uchun ahamiyati yo‘q.\n\n22. Jinoyatning subyekti muddatli harbiy yoki muqobil xizmatga chaqirilmagan, safarbarlik chaqiruvi rezervi safiga olingan hamda harbiy yoki muqobil xizmatni o‘tagandan keyin rezerv yoki zaxiraga o‘tkazilgan shaxs hisoblanadi. Rezervda va zaxiradagi xizmatning yosh chegarasi qonun bilan belgilanadi."
        },
        {
            "modda_raqami": "226-modda. Ma’muriy nazorat qoidalarini buzish.",
            "matni": "Ustidan ma’muriy nazorat o‘rnatilgan shaxsning ma’muriy nazorat qoidalarini buzishi, mazkur shaxsga shunday qilmish uchun ma’muriy jazo qo‘llanilganidan keyin sodir etilgan bo‘lsa, - \n\neng kam oylik ish haqining ellik baravarigacha miqdorda jarima yoki ikki yilgacha ozodlikdan mahrum qilish bilan jazolanadi.\n\nMa’muriy nazorat qoidalarni buzish:\n\na) ma’muriy nazoratdan bo‘yin tovlash maqsadida o‘z istiqomat joyini o‘zboshimchalik bilan tashlab ketish;\n\nb) ma’muriy nazorat ozodlikdan mahrum qilish joylaridan ozod qilish vaqtida shaxsga nisbatan o‘rnatilgan bo‘lib, u o‘zi tanlagan yashash joyiga uzrli sabablarsiz muayyan muddatda yetib kelmasligi tufayli sodir etilgan bo‘lsa, - \n\nikki yildan to‘rt yilgacha ozodlikdan mahrum qilish bilan jazolanadi.",
            "sharxi": "1.1992 yil 9 dekabrda O‘zbekiston Respublikasining “Jazoni ijro etish muassasalaridan bo‘shatilgan shaxslar ustidan ichki ishlar idoralarining ma’muriy nazorati to‘g‘risida”gi Qonuni qabul qilinib, unga ko‘ra ma’muriy nazorat tarbiyaviy va jinoyatlar sodir etilishining oldini olishga qaratilgan ta’sir choralarining yig‘indisi bo‘lib, nazorat ostidagi shaxslarga ma’muriy cheklashlarni tatbiq etishdan iboratdir.\n\n2.Ushbu qonunning 4-moddasiga asosan, ma’muriy nazorat voyaga yetgan qo‘yidagi shaxslarga nisbatan:\n\n-og‘ir jinoyatlar uchun ozodlikdan mahrum qilishga hukm etilgan yoki har qanday qasddan qilingan jinoyatlar uchun ikki yoki undan ortiq marta hukm etilgan shaxslarga nisbatan, agar ularning jazoni o‘tash davridagi xulq-atvori tuzalish va halol mehnat qilib kun kechirish yo‘liga o‘tishni aslo istamaganliklaridan dalolat bersa;\n\n-og‘ir jinoyatlar uchun ozodlikdan mahrum qilishga hukm etilgan yoki har qanday qasddan qilingan jinoyatlar uchun ikki yoki undan ortiq marta hukm etilgan shaxslarga nisbatan, agar ular jazo muddatini o‘tab bo‘lganlaridan so‘ng ichki ishlar idoralarining jamiyat uchun zararli kun kechirishni to‘xtatish to‘g‘risidagi ogohlantirishiga qaramay, jamoat tartibini muntazam buzayotgan va fuqarolarning qonuniy manfaatlariga putur yetkazayotgan bo‘lsalar;\n\n-o‘ta og‘ir jinoyatlar uchun ozodlikdan mahrum qilishga hukm etilgan shaxslarga nisbatan o‘rnatiladi. \n\n3. Ushbu qonunning 5-moddasida belgilanishicha, ma’muriy nazorat ostiga olingan shaxslarga nisbatan quyidagi cheklashlar qo‘llanilishi mumkin:\n\n-kunning ichki ishlar idoralari belgilab qo‘ygan vaqtida uy (xonadon)dan chiqib ketishini taqiqlash;\n\n-tuman (shahar)ning muayyan joylarida bo‘lishini taqiqlash;\n\n-ichki ishlar idoralari (militsiya)ning ruxsatisiz tuman (shahar)dan tashqariga chiqib ketishni taqiqlash;\n\n-ro‘yxatdan o‘tish uchun har oyda bir martadan to‘rt martagacha militsiyaga kelib uchrashish.\n\n4. Ma’muriy nazorat ostida turgan shaxs halol mehnat qilib kun kechirishi, jamoat tartibini buzmasligi, boshqa fuqarolarning qonuniy manfaatlariga putur yetkazmasligi, quyidagi qoidalarga rioya etishi shart:\n\n-militsiyaning chaqiruviga binoan ko‘rsatilgan muddatda borish hamda ma’muriy nazorat qoidalarini ijro etish bilan bog‘liq masalalar bo‘yicha og‘zaki va yozma tushuntirishlar berish;\n\n-ishlash yoki yashash joyi o‘zgarganligi to‘g‘risida, shuningdek, tuman (shahar)dan tashqariga ketayotgani to‘g‘risida ma’muriy nazoratni amalga oshirayotgan militsiya xodimlarini bir kecha-kunduzda xabardor qilish;\n\n-boshqa aholi manzilgohiga borganida va u yerda bir kecha-kunduzdan ko‘proq vaqt turib qolganida mahalliy ichki ishlar (militsiya) bo‘limida ro‘yxatdan o‘tish;\n\n-“Jazoni ijro etish muassasalaridan bo‘shatilgan shaxslar ustidan ichki ishlar idoralarining ma’muriy nazorati to‘g‘risida”gi Qonunning 5-moddasida nazarda tutilgan, unga nisbatan qo‘llanilgan cheklashlarga rioya etish.\n\nCheklashlar ro‘yxati qat’iy hisoblanadi, bu ro‘yxatni kengaytirish mumkin emas.\n\n3.Sudyaning qarori ma’muriy nazorat o‘rnatilishi uchun asos hisoblanadi. Sudya ozodlikdan mahrum qilish joylarida jazoni o‘tayotgan shaxslarga nisbatan jazoni ijro etish hududidagi yoki shaxs yashayotgan ichki ishlar organi boshlig‘ining jazoga hukm qilingan shaxsning tuzalish va halol mehnat qilib kun kechirish yo‘liga o‘tishni aslo istamaganligidan dalolat beruvchi taqdimnoma olingan paytdan boshlab o‘n kundan kechiktirmay qaror chiqaradi.\n\nSudya ma’muriy nazorat o‘rnatish to‘g‘risidagi qarorda nazorat belgilanishiga nimalar sabab bo‘lganligi, nazorat muddatini, nazorat ostidagi shaxsga nisbatan qo‘llaniladigan cheklashlarni, agar ma’muriy nazorat jazoni ijro etish muassasalaridan bo‘shatishda belgilangan bo‘lsa, uning tanlangan yashash joyiga yetib kelish muddati ko‘rsatiladi.\n\nMa’muriy nazorat olti oydan bir yilgacha muddatga belgilanadi. Nazoratni amalga oshirish muddati og‘ir jinoyatlar uchun ozodlikdan mahrum qilishga hukm etilgan yoki har qanday qasddan qilingan jinoyatlar uchun ikki yoki undan ortiq marta hukm etilgan shaxslarga nisbatan, agar ularning jazoni o‘tash davridagi xulq-atvori tuzalish va halol mehnat qilib kun kechirish yo‘liga o‘tishni aslo istamaganliklaridan dalolat bersa yoki o‘ta og‘ir jinoyatlar uchun ozodlikdan mahrum qilishga hukm etilgan shaxslarga nisbatan yashash joyiga yetib kelgan paytdan boshlab, shuningdek, og‘ir jinoyatlar uchun ozodlikdan mahrum qilishga hukm etilgan yoki har qanday qasddan qilingan jinoyatlar uchun ikki yoki undan ortiq marta hukm etilgan, jazo muddatini o‘tab bo‘lganlaridan so‘ng ichki ishlar idoralarining jamiyat uchun zararli kun kechirishni to‘xtatish to‘g‘risidagi ogohlantirishiga qaramay, jamoat tartibini muntazam buzayotgan va fuqarolarning qonuniy manfaatlariga putur yetkazayotgan shaxslarga nisbatan sudya ma’muriy nazorat o‘rnatish to‘g‘risida qaror chiqargan paytdan boshlab hisoblanadi.\n\nMa’muriy nazorat muddati ichki ishlar idoralarining taqdimnomasiga binoan har safar yana olti oyga uzaytirilishi mumkin, lekin uzaytirilgan nazorat muddati mazkur jinoyat uchun belgilangan sudlanganlik muhlatining tugashi yoki sudlanganlikni olib tashlanishi uchun qonunda nazarda tutilgan muddatlardan oshmasligi lozim.\n\n6. Ma’muriy nazorat quyidagi hollarda, ya’ni:\n\n-ma’muriy nazorat olib borish uchun belgilangan muddat tugaganidan keyin, agar uni uzaytirishga asos bo‘lmasa;\n\n-muddatidan ilgari, basharti nazorat ostida bo‘lgan shaxs tuzalish yo‘liga qat’iyan o‘tganligi, ishda va turmushda o‘zini yaxshi tomondan ko‘rsatganligi aniqlangan bo‘lsa;\n\n-sudlanganlik muhlati tugagan yoki sudlanganligi olib tashlangan hollarda to‘xtatiladi.\n\n7. Jinoyat obyekti ma’muriy nazoratni amalga oshirishning belgilangan tartibi, ma’muriy nazoratni amalga oshiruvchi ichki ishlar idoralarining normal faoliyati hisoblanadi.\n\n8. Jinoyat obyektiv tomondan ma’muriy nazorat qo‘llanilgan shaxslar tomonidan ma’muriy nazoratning u yoki bu qoidasi buzilishida ifodalanadi. Qonunda ko‘rsatib o‘tilgan qoida buzilishlarining ro‘yxati qat’iy bo‘lib, ma’muriy nazorat ostidagi shaxslarga nisbatan boshqa hech qanday cheklashlar belgilanishi mumkin emas.\n\n9. “Jazoni ijro etish muassasalaridan bo‘shatilgan shaxslar ustidan ichki ishlar idoralarining ma’muriy nazorati to‘g‘risida”gi Qonunning biron-bir bandi buzilgan paytdan e’tiboran jinoyat tugallangan hisoblanadi. Basharti ma’muriy nazorat qoidalari xuddi shunday qilmishi uchun ma’muriy javobgarlikka tortilgan shaxs tomonidan sodir etilgan bo‘lsa, u JK 226-moddasi 1-qismi bo‘yicha javobgarlikka tortiladi.\n\n10. Subyektiv tomondan jinoyat qasddan sodir etiladi. Uni kvalifikatsiya qilishda jinoyatni sodir etish motivi va ko‘zlangan maqsad ahamiyatga ega emas.\n\n11. Jinoyat subyekti faqat nisbatan ma’muriy nazorat qo‘llanilgan shaxs hisoblanadi.\n\n12. JK 226-moddasi 2-qismida: \n\na) ma’muriy nazoratdan bo‘yin tovlash maqsadida o‘z istiqomat joyini o‘zboshimchalik bilan tashlab ketish; \n\nb) ma’muriy nazorat ozodlikdan mahrum qilish joylaridan ozod qilish vaqtida shaxsga nisbatan o‘rnatilgan bo‘lib, u o‘zi tanlagan yashash joyiga uzrli sabablarsiz muayyan muddatda yetib kelmaganligi tufayli ma’muriy nazorat qoidalarini buzganlik uchun javobgarlik belgilangan.\n\n13. Istiqomat joyidan o‘zboshimchalik bilan ketib qolish deganda, ustidan ma’muriy nazorat o‘rnatilgan shaxsning ma’muriy nazoratni amalga oshirayotgan ichki ishlar idoralarining rasmiy ijozatisiz istiqomat joyidan ketib qolishini tushunish lozim.\n\nAybdorning qilmishini JK 226-moddasining 2-qismi bo‘yicha kvalifikatsiya qilish uchun uning ma’muriy nazoratdan qanday maqsadni ko‘zlab bo‘yin tovlaganini aniqlash zarur, aks holda aybdorning xatti-harakatini JK 226-moddasi 2-qismi “a” bandi bo‘yicha kvalifikatsiya qilib bo‘lmaydi."
        },
        {
            "modda_raqami": "227-modda. Hujjatlar, shtamplar, muhrlar, blankalarni, avtomototransport vositalarining va ular tirkamalarining (yarim tirkamalarining) davlat raqam belgilarini egallash, nobud qilish, ularga shikast yetkazish yoki ularni yashirish.",
            "matni": "Korxonalar, muassasalar yoki tashkilotlarning qat’iy hisobidagi hujjatlar, shtamplar, muhrlar, blankalarni egallash, shuningdek, ularni nobud qilish, ularga shikast yetkazish yoki ularni yashirish g‘arazgo‘ylik yoki boshqa past niyatlarda sodir etilgan bo‘lsa, - \n\neng kam oylik ish haqining yigirma besh baravarigacha miqdorda jarima yoki ikki yilgacha axloq tuzatish ishlari yoxud olti oygacha qamoq bilan jazolanadi.\n\nO‘sha harakatlar:\n\na) pasport, harbiy chipta yoki boshqa muhim shaxsiy hujjatlarga nisbatan yoxud o‘ta muhim ahamiyatga ega bo‘lgan hujjatlar, shtamplar, muhrlar, blankalarga nisbatan sodir etilgan bo‘lsa;\n\nb) og‘ir oqibatlarga sabab bo‘lsa, -\n\neng kam oylik ish haqining ellik baravaridan yuz baravarigacha miqdorda jarima yoki ikki yildan uch yilgacha axloq tuzatish ishlari yoxud uch yilgacha ozodlikdan mahrum qilish bilan jazolanadi.",
            "sharxi": "1.Jinoyatning ijtimoiy xavfliligi shundaki, u rasmiy hujjatlarni yuritish tartibini buzib, buning oqibatida fuqarolar, korxona, muassasa va tashkilotlarning qonuniy manfaat va huquqlariga zarar yetkazadi. Ko‘pincha hujjatlar, shtamplar, muhrlar, blankalarni egallash, nobud qilish, ularga shikast yetkazish yoki yashirish boshqa jinoyatlarni sodir etish uchun shart-sharoit yaratib beradi (masalan, talon-toroj qilish, mansab soxtakorligi, kontrabanda va hokazo).\n\n2.Jinoyatning obyekti sifatida qonunchilik va davlat hokimiyati hamda boshqaruv organlarining talablariga binoan o‘rnatilgan rasmiy hujjatlarni qayd etish, yuritish va saqlash tartibi bo‘yicha munosabatlar hamda fuqaro va yuridik shaxslarning huquqlari hamda qonuniy manfaatlari tushuniladi. Sharhlanayotgan jinoyat predmetlari hujjat, shtamp, muhr va blankalar hisoblanadi. Qonunda ko‘rsatilgan predmetlardan asosiysi “hujjat” tushunchasidir, chunki shtamplar, muhr va blankalar ayni hujjatlarni tayyorlash va rasmiylashtirish uchun mo‘ljallangan.\n\n3.Hujjat – yuridik ahamiyatga ega bo‘lgan ma’lumotlar mavjud yozma aktdir. Jinoyat predmeti sifatida qonun, shuningdek, pasport, harbiy chipta yoki boshqa muhim shaxsiy hujjatni qayd etib o‘tadi (Hujjat, rasmiy hujjat tushunchalari haqida JK 209-moddasi sharhiga qarang).\n\n4.Sharhlanayotgan jinoyat predmetiga, shuningdek, elektron hujjatni ham kiritish maqsadga muvofiq.\n\nElektron shaklda qayd etilgan, elektron raqamli imzo bilan tasdiqlangan va elektron hujjatlarning uni identifikatsiya qilish imkoniyatini beradigan boshqa rekvizitlarga ega bo‘lgan axborot elektron hujjat[ Qarang: O‘zbekiston Respublikasining 2004 yil 29 apreldagi “Elektron hujjat aylanishi to‘g‘risida”gi Qonuni, 5-modda.] deyiladi. Elektron hujjat texnika vositalaridan va axborot tizimlari xizmatlaridan hamda axborot texnologiyalaridan foydalanilgan holda yaratiladi, ishlov beriladi va saqlanadi. Shu munosabat bilan, tegishli shart-sharoitlar mavjudligida elektron hujjatni egallash, nobud qilish, unga shikast yetkazish yoki yashirishda aybdor shaxs jinoyatlar majmui tariqasida sharhlanayotgan modda va JK 174-moddasi bo‘yicha javobgarlikka tortilishi kerak. Biroq, agar elektron hujjatga nisbatan jinoyat kompyuter tizimiga kirmasdan sodir etilsa, aybdorning harakatlari faqat JK 227-moddasi bo‘yicha kvalifikatsiya qilinishi kerak.\n\n5.Shtamp – ularga nisbatan tayyorlash, saqlash va foydalanishning alohida tartibi belgilangan axborotni tasdiqlash yoki hujjatlarni ro‘yxatga olish vositasi. Shtamplar burchak, ro‘yxatga olish (hisob), axborot, shuningdek, shaxsiy shtamplarga bo‘linadi.\n\nBurchak shtamp – yuridik shaxs, yakka tartibdagi tadbirkor yoki yuridik shaxsni tashkil etmaydigan dehqon xo‘jaligi nomidan chiqadigan hujjatlarga qo‘yiladigan shtamp.\n\nRo‘yxatga olish (hisob) shtampi – hujjatlarni ro‘yxatga olish va hisobga qo‘yish uchun ishlatiladigan shtamp, shu jumladan rasmiy shtamp.\n\nAxborot shtamplari – yuridik shaxs, yakka tartibdagi tadbirkor, yuridik shaxsni tashkil etmaydigan dehqon xo‘jaligining, shuningdek, bojxona rasmiylashtiruvi bo‘yicha mutaxassisning axboriy tusdagi, burchak va ro‘yxatga olish shtamplariga kirmaydigan boshqa shtamplari.\n\nShaxsiy shtamp – jismoniy shaxslar o‘z ehtiyojlari uchun ishlatadigan, nomli yoki nomsiz shtamp [ Qarang: O‘zbekiston Respublikasi Ichki ishlar vazirining 2001 yil 15 sentyabrdagi 255-sonli buyrug‘i bilan tasdiqlangan Muhrlar va shtamplarni tayyorlash, saqlash va ulardan foydalanish tartibi to‘g‘risida Nizom, 1-band.].\n\n6.Muhr – yuridik yoki jismoniy shaxsning to‘liq nomi yozilmagan matnning relyefli yoki o‘yma tasvirdan iborat va qog‘ozda, saqichda, plastilinda yoki boshqa materiallarda o‘zidan nusxa qoldirish uchun xizmat qiluvchi bosma qolipdir. Shtampning bosmasidan farqli o‘laroq, muhrning bosmasiga tuzatish va qo‘shimchalar kiritish mumkin emas.\n\nMuhr vakolatli shaxs tomonidan u bildirgan istak-xohishning yoki unga nisbatan tayyorlash, saqlash va foydalanishning alohida tartibi belgilangan boshqa axborotning haqiqiyligini qo‘shimcha ravishda rasman tasdiqlash uchun ishlatiladigan vosita. Muhrlar asosiy, tarkibiy, shaxsiy va yordamchi muhrlarga bo‘linadi.\n\n Asosiy muhr – yuridik shaxs, yakka tartibdagi tadbirkor, yuridik shaxsni tashkil etmaydigan dehqon xo‘jaligi nomidan chiqadigan hujjatlarni tasdiqlash uchun ishlatiladigan muhr. Bunda shartnomalar, ishonchnomalar, bank hujjatlari va pul hamda moddiy mablag‘larni tasarruf etish bilan bog‘liq bo‘lgan hujjatlar faqat asosiy muhrlar bilan tasdiqlanadi.\n\nTarkibiy muhr – bevosita yuridik shaxsning tarkibiy bo‘linmasi nomidan chiqadigan hujjatlarni tasdiqlash uchun ishlatiladigan muhr.\n\nShaxsiy muhr – xususiy amaliyot bilan shug‘ullanadigan yoki davolash muassasalarida ishlaydigan shifokorlar tomonidan tibbiy hujjatlarni tasdiqlash uchun ishlatiladigan muhr, shuningdek, notariuslar ishlatadigan muhr.\n\nYordamchi muhr – yuridik shaxslar, yakka tartibdagi tadbirkorlar va yuridik shaxsni tashkil etmaydigan dehqon xo‘jaliklarining ularning asosiy muhr bilan tasdiqlashni talab etmaydigan ichki hujjatlarini tasdiqlash uchun ishlatiladigan muhr[ Qarang: O‘zbekiston Respublikasi Ichki ishlar vazirining 2001 yil 15 sentyabrdagi 255-sonli buyrug‘i bilan tasdiqlangan Muhrlar va shtamplarni tayyorlash, saqlash va ulardan foydalanish tartibi to‘g‘risida Nizom, 1-band.].\n\nMuhrlarning alohida turini davlat gerbi tushirilgan doira shakliga ega bo‘lgan gerbli muhrlar tashkil etadi.\nMuhrlar turli xil jismlar (rezina, kauchuk, plastmassa)dan tayyorlanadi, turli konfiguratsiyaga va boshqa o‘ziga xos belgilarga ega. Muhrlar jumlasiga, shuningdek, xonalar, omborxonalar, o‘ramlar va hokazolarni xatlash maqsadida saqichda, plastilinda muhr o‘rnida bosiladigan bosma qoliplar ham kiradi.\n7.Blanka – bu burchak yoki markazda shtamp bosmasi tushirilgan yoki istalgan usulda shtamp matni bosilgan yoki boshqa matnli (matnli rasm) bo‘lgan hamda hujjatni tayyorlash uchun foydalaniladigan qog‘oz varag‘i (litsenziya, pasport, guvohnoma, so‘rovnoma, ariza va boshqalar blankasi). Bular orasida qat’iy hisobdagi blankalar ajralib turadi, ular alohida tartib raqami (seriyasi), maxsus foydalanish rejimiga ega[ Qarang: Bolshoy yuridicheskiy slovar. / Pod. red. A.Ya.Suxareva, V.Ye.Krutskix, M.: INFRA-M, 2000, 59-bet.]. Sharhlanayotgan jinoyat predmetiga faqat qat’iy hisobdagi blankalar kiradi.\n\n8.Pasport – O‘zbekiston Respublikasida va qator chet el mamlakatlarida shaxsni va fuqarolikni tasdiqlovchi umumiy rasmiy hujjat (fuqaro pasporti, umumfuqaro xorijiy pasporti, xizmat xorijiy pasporti). O‘zbekiston Respublikasi fuqarosining pasporti O‘zbekiston Respublikasi fuqaroligini va uning egasi shaxsini tasdiqlovchi asosiy hujjatdir[ Qarang: O‘zbekiston Respublikasi Prezidentining 1999 yil 26 fevraldagi PF-2240-sonli Farmoni bilan tasdiqlangan O‘zbekiston Respublikasida pasport tizimi to‘g‘risidagi Nizom, 2-band. / Oliy Majlis Axborotnomasi, 1999, 3-son, 65-modda.].\n\nHarbiy bilet – O‘zbekiston Respublikasi fuqarosining harbiy xizmatga munosabatini, uning  shaxsini va harbiy unvonini tasdiqlovchi hujjat.\n\n9.Boshqa muhim shaxsiy hujjatlarga: alohida kategoriyali fuqarolar uchun pasport vazifasini bajaruvchi hujjatlar (harbiy xizmatchining shaxsini tasdiqlovchi guvohnoma, tug‘ilganlik to‘g‘risida guvohnoma, harbiy bilet, nafaqa guvohnomasi va hokazo); ayrim xorijiy yurtlarda pasport vazifasini bajaruvchi hujjatlar (haydovchi guvohnomasi, sug‘urta kartochkasi va boshqalar); shakllangan huquqiy tatbiq etish amaliyotiga ko‘ra muhim shaxsiy hujjatlar sirasiga kiradigan boshqa hujjatlar (oliy o‘quv yurtini bitirganlik to‘g‘risidagi diplom, ilmiy daraja va ilmiy unvonlarni tasdiqlovchi diplom va attestatlar, xizmat guvohnomasi, mehnat daftarchasi va hokazolar).\n\n10. JK 227-moddasi 1-qismida javobgarlik ko‘zda tutilgan jinoyatning obyektiv tomoni hujjat, shtamp, muhr va blank bilan sharhlanayotgan moddaning dispozitsiyasida berilgan quyidagi o‘rinbosar harakatlarni sodir etish bilan tavsiflanadi: egallash, nobud qilish, shikast yetkazish, yashirish. Bu harakatlardan biron-biri moddaning dispozitsiyasidagi predmetlardan biriga nisbatan sodir etilishi jinoiy jazoga loyiq topilib, qonun bo‘yicha ta’qib etiladi.\n\n11. Hujjatni (shtamp, muhr va hokazolarni) egallash deganda, ko‘rsatilgan predmetlarni rasmiy hujjat aylanishidan yoki egalikdan istalgan usul orqali g‘ayriqonuniy chiqarish va ularni tamagirlik yoki boshqa past niyatlarda o‘zining yoxud boshqa shaxsning foydasiga o‘zlashtirish tushuniladi. Hujjatlarni, muhrlarni va boshqa qonunda ko‘rsatilgan predmetlarni egallash paytida zo‘rlik ishlatilgan hollarda qilmishni shaxsga qarshi jinoyatning tegishli moddasi bilan jinoyatlar majmui tariqasida kvalifikatsiya qilish zarur.\n\nJinoyat hujjatlar, shtamplar, muhrlar, blankalar haqiqatda ham aybdor ixtiyoriga o‘tgan paytdan e’tiboran tugallangan hisoblanadi.\n\n12. Hujjatni (shtamp, muhr va hokazolarni) nobud qilish – bu aytib o‘tilgan predmetlarni identifikatsiya qilish va ulardan xizmat maqsadida foydalanish imkoniyatining qoldirilmaganligidir. Nobud qilish deb natijada jinoyat predmetlari moddiy, jismonan mutlaqo yo‘qolib ketishiga sabab bo‘lgan har qanday harakatlarni tan olish kerak. \n\nKo‘rsatib o‘tilgan predmetlarni aybdor shunday holatga keltirgan paytdan e’tiboran jinoyat tugallangan hisoblanadi.\n13. Hujjatga (shtamp, muhr va hokazolarga) shikast yetkazish – bu aytib o‘tilgan predmetlarni identifikatsiya qilish mumkin bo‘lgan, ammo ularni qayta tiklamay turib, xizmat maqsadlarida foydalanish ancha qiyin yoki mumkin bo‘lmaydigan holatga keltirgan zarar yetkazishdir. \n\nHujjatni o‘zgartirilgan shaklda foydalanish uchun uning mazmunini qasddan o‘zgartirib yetkazilgan shikast JK 209-moddasi yoki JK 228-moddasi bo‘yicha kvalifikatsiya qilinadi.\n\n14. Hujjatni (shtamp, muhr va hokazolarni) yashirish – aytib o‘tilgan predmetlarning ulardan adresatga, egasiga, ijrochiga xizmat maqsadlarida foydalanish imkonini bermaydigan darajada yashirib qo‘yilishidir. \n\nJinoyat yashirib qo‘yilgan paytdan boshlab tugallangan hisoblanadi.\n\n15. Jinoyatni JK 227-moddasi bo‘yicha kvalifikatsiya qilish uchun sharhlanayotgan qilmish predmetlari kimning tasarrufida ekanligining ahamiyati yo‘q. Ular yuridik shaxs, muassasa, korxona yoki oddiy shaxsning tasarrufida bo‘lishi mumkin.\n\n1. Jinoyatning subyektiv tomoni ayb to‘g‘ri qasd shaklida, g‘arazli yoki boshqa past niyatlar (qasos, rashk va boshqalar) mavjud bo‘lishi shartligi bilan tavsiflanadi.\n\n2. (G‘arazli maqsad va boshqa shaxsiy manfaatdorlik tushunchalari haqida JK 205, 209-moddalari sharhlariga qarang).\n\n3. Subyekt o‘n olti yoshga to‘lgan har qanday aqli raso shaxs bo‘lishi mumkin. Agar JK 227-moddasi dispozitsiyasida qayd etilgan harakatlarning biron-biri mansabdor shaxs tomonidan o‘zining xizmat vakolatlaridan foydalangan holda sodir etilsa, uning harakatlarini jinoyatlar majmui tariqasida hokimiyat yoki mansab vakolatlarini suiiste’mol qilish sifatida va sharhlanayotgan moddaning tegishli qismi bo‘yicha kvalifikatsiya qilish zarur.\n\n4. Sharhlanayotgan moddaning 2-qismida:\n\na) pasport, harbiy bilet yoki boshqa o‘ta muhim shaxsiy hujjatlarga nisbatan yoxud o‘ta muhim ahamiyatga ega bo‘lgan hujjatlar, shtamplar, muhrlar, blankalarga nisbatan sodir etilgan;\n\nb) og‘ir oqibatlarga sabab bo‘lgan jinoyat predmetlarini egallash, nobud qilish, shikast yetkazish yoki yashirish uchun javobgarlik belgilangan.\n\nHujjatlarning o‘ta muhimligi va kelib chiqqan oqibatlarning og‘ir yoki og‘irmasligi sud tomonidan har bir muayyan holatda alohida hal etiladi.\n\n5.O‘ta muhim hujjatlar deb, jumladan, davlat siri, harbiy sir, tadbirkorlik yoki bank sirlarini o‘z ichiga olgan hujjatlarni, jinoyat ishida mavjud bo‘lgan protsessual hujjatlarni tan olish kerak.\n\nO‘ta muhim blankalarga oliy davlat hokimiyati va boshqaruv organining blankalari, masalan, xususiylashtirish orderi, savdo qilish huquqini beruvchi guvohnomalar blankalari kiradi.\n\nOg‘ir oqibatlarga davlat sirlarining oshkor etilishi, korxona, muassasa, tashkilotlar faoliyatidagi to‘xtashlar, ularga juda ko‘p zararlar keltirish, fuqarolarning qonuniy huquq va manfaatlariga jiddiy ziyon yetkazishlarni kiritish mumkin."
        },
        {
            "modda_raqami": "227_1-modda. Avtomototransport vositalarining va ular tirkamalarining (yarim tirkamalarining) davlat raqam belgilarini yoki identifikatsiya raqamlarini qonunga xilof ravishda tayyorlash, o‘tkazish yoki ulardan foydalanish, shuningdek ularni qalbakilashtirish",
            "matni": "Avtomototransport vositalarining va ular tirkamalarining (yarim tirkamalarining) davlat raqam belgilarini yoki identifikatsiya (kuzov, shassi (rama), dvigatel) raqamlarini qonunga xilof ravishda tayyorlash, o‘tkazish yoki ulardan foydalanish, shuningdek ularni qalbakilashtirish —\n\nbazaviy hisoblash miqdorining ellik baravaridan yuz baravarigacha miqdorda jarima yoki uch yilgacha ozodlikni cheklash yoxud uch yilgacha ozodlikdan mahrum qilish bilan jazolanadi.\n\nO‘sha harakatlar mansabdor shaxs tomonidan sodir etilgan bo‘lsa, —\n\nbazaviy hisoblash miqdorining yuz baravaridan bir yuz ellik baravarigacha miqdorda jarima yoki besh yilgacha ozodlikni cheklash yoxud besh yilgacha ozodlikdan mahrum qilish bilan jazolanadi.\n\nO‘sha harakatlar:\n\na) takroran yoki xavfli retsidivist tomonidan;\n\nb) bir guruh shaxslar tomonidan oldindan til biriktirib sodir etilgan bo‘lsa, —\n\nuch yildan besh yilgacha ozodlikni cheklash yoki uch yildan besh yilgacha ozodlikdan mahrum qilish bilan jazolanadi.",
            "sharxi": "     "
        },
        {
            "modda_raqami": "228-modda. Hujjatlar, shtamplar, muhrlar, blankalar tayyorlash, ularni qalbakilashtirish, sotish yoki ulardan foydalanish.",
            "matni": "Soxtalashtiruvchining o‘zi yoki boshqa shaxs foydalanishi maqsadida muayyan huquq beradigan yoki muayyan majburiyatdan ozod etadigan rasmiy hujjatlar tayyorlashi yoki rasmiy hujjatlarni qalbakilashtirishi yoxud bunday hujjatlarni sotishi, shunday maqsadlarda korxona, muassasa yoki tashkilotning qalbaki shtamplari, muhrlari, blankalarni tayyorlash yoki sotish, -\n\neng kam oylik ish haqining ellik baravaridan yuz baravarigacha miqdorda jarima yoki uch yilgacha axloq tuzatish ishlari yoxud olti oygacha qamoq bilan jazolanadi.\n\nO‘sha harakatlar:\n\na) takroran yoki xavfli retsidivist tomonidan;\n\nb) bir guruh shaxslar tomonidan oldindan til biriktirilib sodir etilgan bo‘lsa, -\n\nikki yildan uch yilgacha axloq tuzatish ishlari yoki uch yildan besh yilgacha ozodlikdan mahrum qilish bilan jazolanadi.\n\nHujjatning qalbaki ekanligini bila turib, undan foydalanish -\n\neng kam oylik ish haqining yigirma besh baravaridan ellik baravarigacha miqdorda jarima yoki ikki yilgacha axloq tuzatish ishlari yoxud ikki yilgacha ozodlikdan mahrum qilish bilan jazolanadi.",
            "sharxi": " 1.Sharhlanayotgan moddani qo‘llash sohasi – hujjatshunoslik, rasmiy hujjatlar, shtamplar, muhrlar va hokazolarning aylanishi. \n\nMaqsadi – davlat, korxona, muassasa, tashkilot va fuqarolarning manfaatlarini hujjat, shtamp, muhr, blankalarni g‘ayriqonuniy ishlatishdan himoya qilishdir. Hujjat, shtamp, muhr, blankalarni qalbakilashtirish va keyingi ishlatish oqibatida korxona, muassasa, tashkilotlarning normal faoliyati buzilishi hamda alohida fuqarolarning qonuniy manfaatlariga zarar yetishi mumkin. Qalbaki hujjat ko‘pincha xavfliroq (firibgarlik va hokazo) jinoyatlarni sodir etish uchun ishlatiladi.\n\n2.Sharhlanayotgan jinoyatning obyekti hujjatlar, shtamp, muhr, blankalarni, ya’ni biron-bir faktni tasdiqlovchi, biron huquq yoki majburiyatlarni o‘rnatuvchi yoki ulardan ozod etuvchi moddiy jismlarning aylanishi bilan bog‘liq bo‘lgan munosabatlar hisoblanadi.\n\n3.JK 228-moddasida javobgarlik belgilangan jinoyatning predmetlari: huquq beruvchi yoki majburiyatdan ozod etuvchi rasmiy hujjatlar, shtamp, muhr, blankalar hisoblanadi.\n\nSharhlanayotgan jinoyatning predmeti, shuningdek, rasmiy elektron hujjatlar ham bo‘lishi mumkin. Bunday holda, rasmiy elektron hujjatni tayyorlash, qalbakilashtirish, sotish, foydalanishda aybdor shaxsning harakatlari, tegishli shart-sharoitlar mavjud bo‘lgan hollarda, jinoyatlar majmui bo‘yicha sharhlanayotgan modda va JK 174-moddasi bilan kvalifikatsiya qilinishi zarur, biroq agar sharhlanayotgan jinoyat rasmiy elektron hujjatga nisbatan kompyuter tizimiga kirmasdan sodir etilsa, aybdorning harakatlari faqat JK 228-moddasi bo‘yicha kvalifikatsiya qilinishi shart.\n\n4.(Rasmiy hujjatlar, shtamp, muhr, blankalar tushunchalari haqida batafsilroq JK 205, 209, 227-moddalari sharhlariga qarang).\n\n5.JK 228-moddasi 1-qismida javobgarlik belgilangan qilmishning obyektiv tomoni quyidagi harakatlarni sodir etish bilan tavsiflanadi:\n\n-muayyan huquq beradigan yoki muayyan majburiyatdan ozod etadigan rasmiy hujjatni (korxona, muassasa, tashkilot shtampi, muhri, blankasini) tayyorlash;\n\n-rasmiy hujjatni (korxona, muassasa, tashkilot shtampi, muhri, blankasini) qalbakilashtirish;\n\n-tayyorlangan, qalbakilashtirilgan rasmiy hujjatni (korxona, muassasa, tashkilot shtampi, muhri, blankasini) sotish.\n\nSharhlanayotgan jinoyatning obyektiv tomoni faqat aybdorning aktiv (faol) harakatlari orqali amalga oshiriladi.\n\n6.Rasmiy hujjatni (korxona, muassasa, tashkilot shtampi, muhri, blankasini) tayyorlash – bu asl hujjatning (korxona, muassasa, tashkilot shtampi, muhri, blankasi) nusxalarini g‘ayriqonuniy tayyorlash yoki ularni aslida mavjud bo‘lmagan yuridik shaxs yoki fuqarolar nomidan normativ hujjatlarda o‘rnatilgan talablarni buzgan holda tayyorlash, shuningdek, aytib o‘tilgan hujjatlarning shakli va mazmuniga ularning huquqiy maqomini o‘zgartiruvchi tuzatishlar, o‘zgartirishlar, qo‘shimchalar va hokazolarni kiritish.\n\n7.Rasmiy hujjatni (korxona, muassasa, tashkilot shtampi, muhri, blankasini) qalbakilashtirish – bu asl hujjatning (korxona, muassasa, tashkilot shtampi, muhri, blankasi) mazmuni yoki shaklini to‘liq yoki qisman g‘ayriqonuniy modifikatsiya qilish (o‘zgartirish). Qalbakilashtirish usullari jinoyatni kvalifikatsiya qilish uchun ahamiyat kasb etmaydi. Qalbakilashtirish o‘chirish, qo‘shib yozish, tuzatishlar kiritish hamda mazmuni (matni)ning bir qismini yo‘q qilish, qo‘shimcha ma’lumotlarni kiritish yo‘li bilan sodir etilishi mumkin (masalan, pasportga xorijga chiqish ruxsatini beradigan stikerning qalbakisini yopishtirish). \n\nXususiy shaxs tomonidan chiqayotgan hujjatni qalbakilashtirish (tilxat, ishonchnoma va hokazolar) JK 228-moddasi bo‘yicha kvalifikatsiya qilinishi mumkin emas. Agar bunday hujjatlarni qalbakilashtirish qandaydir boshqa jinoyatni (firibgarlik, tovlamachilik va boshqa) sodir etish uchun amalga oshirilgan bo‘lsa, aybdorlarning harakatlari tegishli jinoyatni sodir etishga tayyorgarlik ko‘rish, deb kvalifikatsiya qilinadi.\n\n8. Qalbaki hujjatni (korxona, muassasa, tashkilot shtampi, muhri, blankasini) sotish – bu begonalashtirish shaklidan qat’i nazar, uni begonalashtirish uchun qilingan har qanday harakat. Sotish har qanday usulda: sotuv, almashtirish, hadya etish va hokazo usullar orqali amalga oshirilishi mumkin. Sotish qalbakilashtiruvchining o‘zi tomonidan yoki boshqa, qalbakilashtirish uchun javobgar bo‘lmagan, lekin hujjatning (korxona, muassasa, tashkilot shtampi, muhr blankasining) qalbakiligini anglamagan shaxs tomonidan amalga oshirilishi mumkin. Agar shaxs hujjatning qalbakiligini anglamagan yoki anglashi mumkin ham bo‘lmagan bo‘lsa, u JK 228-moddasi bo‘yicha javobgarlikka tortilishi mumkin emas.\n\n9. Aytilgan predmetlar tayyorlangan, qalbakilashtirilgan yoki sotilgan paytdan boshlab jinoyat tugallangan hisoblanadi.\n\n10. Subyektiv tomondan sharhlanayotgan jinoyat aybdorda to‘g‘ri qasd mavjudligi bilan tavsiflanadi. Aybdor rasmiy hujjatni (korxona, muassasa, tashkilot shtampi, muhri, blankasini) tayyorlayotgani, qalbakilashtirayotganini anglaydi va buni xohlaydi. \n\nHujjatlar, shtamplar, muhrlar, blankalar tayyorlash, ularni qalbakilashtirish jinoyat tarkibining zaruriy elementi maqsad – qalbakilashtiruvchi yoki boshqa shaxs tomonidan undan foydalanish bo‘lishi lozim. Agar aybdorda bunday maqsad bo‘lmagan bo‘lsa, unga JK 228-moddasi qo‘llanishi mumkin emas. Qalbaki hujjat, shtamp, muhr, blankalarni sotish uchun javobgarlik sotish maqsadidan qat’i nazar kelib chiqadi.\n\n11. Jinoyat subyekti o‘n olti yoshga to‘lgan aqli raso shaxs hisoblanadi. Agar rasmiy hujjatni qalbakilashtirish mansabdor shaxs tomonidan amalga oshirilgan bo‘lsa, ushbu shaxs JK 209-moddasiga binoan javobgarlikka tortilishi shart. Bunda uning harakatlarini sharhlanayotgan modda bo‘yicha kvalifikatsiya qilish talab etilmaydi. Biroq mansabdor shaxs tomonidan, rasmiy hujjatni qalbakilashtirmagan holda, oldindan bila turib qalbaki hujjatdan foydalanilishini JK 228-moddasi 3-qismiga asosan kvalifikatsiya qilish zarur.\n\n12. Sharhlanayotgan jinoyatning kvalifikatsiya qilish turi JK 228-moddasi 2-qismi “a” bandida mavjud bo‘lib, u 1-qismda berilgan harakatlarni takroran, ya’ni turli vaqtda sodir etganlik uchun javobgarlikni belgilaydi.\n\n(Takroriylik tushunchasi haqida to‘liqroq JK 32-moddasi sharhiga qarang). \n\nSharhlanayotgan jinoyatning xavfli retsidivist tomonidan sodir etilishi JK 228-moddasi 2-qismi “a” bandi bo‘yicha kvalifikatsiya qilinishi lozim (JK 34-moddasi sharhiga qarang).\n\nBir guruh shaxslarning oldindan til biriktirib sodir etgan jinoyatlari JK 228-moddasi 2-qismi “b” bandi bo‘yicha kvalifikatsiya qilinadi (JK 29-moddasi sharhiga qarang). \n\n13. Hujjatning qalbaki ekanligini bila turib, undan foydalanish JK 228-moddasi 3-qismida nazarda tutilgan jinoyatni tashkil etadi.\n\nHujjatning qalbaki ekanligini bila turib, undan foydalanish – bu aybdorning ushbu hujjatdan kelib chiqqan huquqlarga ega bo‘lish yoki majburiyatlardan ozod bo‘lish uchun qilgan harakatlaridir. Foydalanish sirtdan qalbaki hujjatni namoyish etish (ko‘rsatish) yoki uni tashkilot va alohida shaxslarga haqiqiydek taqdim etish (uzatish, yuborish) orqali ifoda etilishi mumkin. Hujjatni tayyorlagan yoki qalbakilashtirgan shaxs o‘zi hujjatning qalbaki ekanligini bila turib, undan foydalansa, aybdorning harakatlarini JK 228-modda 3-qismi bo‘yicha kvalifikatsiya etish zarur, chunki shaxs tomonidan ayni bir moddaning turli qismlarida nazarda tutilgan harakatlar sodir etilganlik uchun jinoyatlar majmuini belgilashda javobgarlik shu moddaning og‘irroq jazo nazarda tutilgan qismi bo‘yicha yuzaga keladi.\n\n14. JK 228-moddasi 3-qismi qalbaki shtamp, muhr, blankalardan foydalanish uchun javobgarlikni ko‘zda tutmaydi. Ushbu predmetlardan hujjatni qalbakilashtirish uchun foydalanish sharhlanayotgan moddaning 1-qismi belgilariga to‘g‘ri keladi.\n\n15. JK 228-moddasi 3-qismida ko‘zda tutilgan jinoyat muayyan huquqqa ega bo‘lish yoki muayyan majburiyatlardan ozod bo‘lish paytidan e’tiboran tugallangan hisoblanadi. Biroq, aybdor xohlagan natijasiga erisha olmagan taqdirda, uning harakatlarini qalbaki hujjatdan foydalanishga suiqasd qilish deb kvalifikatsiya qilish lozim (masalan, mansabdor shaxs, unga qalbaki hujjat taqdim etilganda, uning qalbakilashtirilganini aniqlaydi va aybdor xohlagan natijasiga erishmaydi).\n\n16. Hujjatning qalbaki ekanligini bila turib, undan foydalanishning subyektiv tomoni to‘g‘ri qasdda ifodalanadi. Aybdor hujjatning mazmuni haqiqatga to‘g‘ri kelmasligini, o‘ziga qandaydir huquqlarni ta’minlovchi yoki biror majburiyatdan ozod etuvchi hujjat qalbaki ekanligini bila turib foydalanayotganligini anglaydi va buni xohlaydi ham.\n\n17. Hujjatning qalbaki ekanini bila turib undan foydalanish, boshqa bir jinoyatning, masalan, JK 290-moddasi 1-qismida, 225-moddasi 2-qismi “b” bandida belgilangan jinoyat tarkibining zaruriy belgisi bo‘lganda, JK 228-moddasi 3-qismi bo‘yicha kvalifikatsiya qilishni talab etmaydi. "
        },
        {
            "modda_raqami": "228_1-modda. Davlat proba tamg‘alarini tayyorlash va ulardan foydalanish qoidalarini buzish.",
            "matni": "G‘arazgo‘ylik yoki boshqa shaxsiy manfaatlarni ko‘zlab davlat proba tamg‘asini qonunga xilof ravishda tayyorlash, o‘tkazish yoki undan foydalanish, shuningdek, uni qalbakilashtirish -\n\neng kam oylik ish haqining ellik baravarigacha miqdorda jarima yoki ikki yilgacha axloq tuzatish ishlari yoxud olti oygacha ozodlikdan mahrum qilish bilan jazolanadi.\n\nO‘sha harakatlar:\n\na) takroran;\n\nb) bir guruh shaxslar tomonidan oldindan til biriktirilib sodir etilgan bo‘lsa,-\n\nikki yildan uch yilgacha axloq tuzatish ishlari yoki uch yilgacha ozodlikdan mahrum qilish bilan jazolanadi.",
            "sharxi": " 1. 2001 yil 7 dekabrdagi “Qimmatbaho metallardan yasalgan buyumlarning asillik darajasi va tamg‘alanishi to‘g‘risida”gi O‘zbekiston Respublikasining Qonuni qabul qilindi, uning maqsadi realizatsiya qilishga mo‘ljallangan qimmatbaho metallardan yasalgan buyumlarning asillik darajasini (probasini) aniqlash va tamg‘alash sohasidagi munosabatlarni tartibga solishdir. \n\nZargarlik buyumlari, oltin zarvaraq, kumush zarvaraq va tish yasashga mo‘ljallangan oltin quyilmalar qimmatbaho metallardan yasalgan, tamg‘alanishi lozim bo‘lgan buyumlardir.\n\n2. Jinoyat obyekti – proba nazorati inspeksiyalari tomonidan tamg‘alanishi shart bo‘lgan va qimmatbaho metallardan yasalgan buyumlar bilan muomala qilish tartibi.\n\nJinoyat predmeti – davlat proba tamg‘asi, ya’ni zargarlik buyumlarida va boshqa predmetlarda zargarlik buyumlari ishlab chiqariladigan oltin, kumush va platinaning miqdorini aniqlovchi tamg‘a yoki belgi, Davlat proba tamg‘asi tasdiqlash belgisi va proba belgisidan tashkil topib, ular birga yoki alohida tushunilishi mumkin. Ushbu belgi zargarlik buyumi yoki boshqa predmetlar proba nazorati inspeksiyasida tekshirilgan va tamg‘ada ko‘rsatilgan probadan kam bo‘lmagan probaga egaligini bildiradi.\n\n3. Obyektiv tomondan jinoyat tamagirlik yoki boshqa shaxsiy manfaatlarni ko‘zlab davlat proba tamg‘asini qonunga xilof ravishda tayyorlash, o‘tkazish yoki undan foydalanish, shuningdek, uni qalbakilashtirishda ifodalanadi.\n\n4. Qonunga xilof ravishda tayyorlash deganda, davlat proba tamg‘alarini rasmiy ruxsatsiz tayyorlashni tushunish lozim.\n\n5. Qonunga xilof ravishda o‘tkazish deganda, davlat proba tamg‘alarini va qonunga xilof ravishda tayyorlangan proba tamg‘alarini sotish, sovg‘a qilish, almashish va boshqa g‘ayriqonuniy harakatlar orqali begona shaxslar ixtiyoriga o‘tkazishga qaratilgan harakatlarni sodir etish tushuniladi.\n\n6. Davlat proba tamg‘asidan qonunga xilof ravishda foydalanish deganda, davlat proba tamg‘asidan foydalangan holda belgilangan tartibga xilof ravishda yoki g‘ayriqonuniy tayyorlangan proba tamg‘alaridan foydalanib qimmatbaho metallardan tayyorlangan buyumlarga tamg‘a tushirishni tushunish lozim.\n\n7. Davlat proba tamg‘asini qalbakilashtirish deganda, davlat proba tamg‘asining har qanday belgisiga qandaydir o‘zgartirishlar kiritishni tushunish lozim.\n\n8. Jinoyat har qanday harakatlardan biri (tayyorlash, o‘tkazish, foydalanish, qalbakilashtirish) sodir etilgan paytdan e’tiboran tugallangan hisoblanadi.\n\n9. Subyektiv tomondan jinoyat qasddan sodir etiladi.\n\nG‘arazli yoki boshqa shaxsiy manfaatdorlik jinoyatning zaruriy belgisi hisoblanadi.\n\n10. O‘n olti yoshga to‘lgan har qanday aqli raso shaxs jinoyat subyekti bo‘lishi mumkin.\n\n11. Sharhlanayotgan moddaning 2-qismida davlat proba tamg‘alarini tayyorlash va ulardan foydalanish qoidalarining buzilishi: \n\na) takroran; \n\nb) bir guruh shaxslar tomonidan oldindan til biriktirib sodir etilganligi uchun javobgarlik nazarda tutilgan.\n\nTakroriylik dispozitsiyada ko‘rsatilgan harakatlardan birining (tayyorlash, o‘tkazish, foydalanish, qalbakilashtirish) kamida ikki marotaba har qanday ketma-ketlikda sodir etilishini nazarda tutadi.\n\nBir shaxs tomonidan davlat proba tamg‘asini tayyorlash va uni o‘tkazish yoki undan foydalanish takroriylik belgisini tashkil etmaydi.\n\nDavlat proba tamg‘asini qalbakilashtirish hamda keyinchalik undan foydalanish yoki uni o‘tkazish takroriylik belgisini tashkil etmaydi. Biroq, agar aybdor shaxs davlat proba tamg‘asini qonunga xilof ravishda tayyorlab, keyin uni g‘ayriqonuniy ravishda o‘tkazsa yoki foydalansa, so‘ng boshqa davlat proba tamg‘asini qalbakilashtirsa, unday paytda uning harakatlarini (jinoyatni takroran sodir etish belgisiga ko‘ra) JK 2281-moddasi 2-qismi “a” bandi bo‘yicha kvalifikatsiya qilish zarur.\n\n12. Davlat proba tamg‘asini tayyorlashda yoki uni o‘tkazishda, foydalanish yoki qalbakilashtirishda ikki yoki undan ortiq shaxs shunday harakatlarni o‘zaro sodir etish haqida oldindan til biriktirgan holda ishtirok etsa, jinoyat bir guruh shaxslar tomonidan oldindan til biriktirib sodir etilgan deb tan olinadi. "
        },
        {
            "modda_raqami": "228_2-modda. Avtomototransport vositalari, shahar elektr transporti vositalari haydovchilarini va traktorchi-mashinistlarni tayyorlash hamda qayta tayyorlash, shuningdek imtihonlar o‘tkazish va guvohnomalar berish tartibini buzish.",
            "matni": "Mas’ul shaxs tomonidan tegishli toifadagi avtomototransport vositalari va shahar elektr transporti vositalari haydovchilarini yoxud traktorchi-mashinistlarni tayyorlash va qayta tayyorlash bo‘yicha o‘qishni tugatganligi haqidagi guvohnomani berishda ta’lim oluvchining o‘quv dasturini o‘zlashtirganligi yoki yakuniy imtihonlardan muvaffaqiyatli o‘tganligi to‘g‘risidagi soxta ma’lumotlarni o‘quv jurnallariga, yo‘l varaqalariga yoki imtihon komissiyasi bayonnomasiga kiritish yoxud ushbu soxta ma’lumotlarga asoslanib guvohnoma berish, —\n\nbazaviy hisoblash miqdorining ellik baravaridan yuz baravarigacha miqdorda jarima yoki uch yilgacha muayyan huquqdan mahrum qilish yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.\n\nMas’ul shaxs tomonidan avtomototransport vositalarini boshqarish huquqini beruvchi haydovchilik guvohnomasini olishga asos bo‘ladigan maxsus sertifikatni yoki traktorchi-mashinist guvohnomasini berishda nomzodning nazariy va amaliy imtihonlar natijalari to‘g‘risidagi soxta ma’lumotlarni ta’lim oluvchining imtihon varaqasiga yoki imtihon natijalari bayonnomasiga kiritish yoxud ushbu soxta ma’lumotlarga asoslanib maxsus sertifikat berish, —\n\nbazaviy hisoblash miqdorining yuz baravaridan uch yuz baravarigacha miqdorda jarima yoki besh yilgacha muayyan huquqdan mahrum qilish yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari yoki bir yildan ikki yilgacha ozodlikni cheklash yoki uch yilgacha ozodlikdan mahrum qilish bilan jazolanadi.\n\nUshbu moddaning birinchi yoki ikkinchi qismlarida nazarda tutilgan harakatlar:\n\na) takroran;\n\nb) bir guruh shaxslar tomonidan oldindan til biriktirib sodir etilgan bo‘lsa;\n\nv) og‘ir oqibatlar kelib chiqishiga sabab bo‘lsa, —\n\nbazaviy hisoblash miqdorining uch yuz baravaridan olti yuz baravarigacha miqdorda jarima yoki uch yilgacha muayyan huquqdan mahrum qilib, ikki yildan besh yilgacha ozodlikni cheklash yoxud besh yilgacha ozodlikdan mahrum qilish bilan jazolanadi.",
            "sharxi": "  "
        },
        {
            "modda_raqami": "229-modda. O‘zboshimchalik.",
            "matni": "O‘zboshimchalik, ya’ni haqiqiy yoki faraz qilingan huquqlarni o‘zboshimchalik bilan amalga oshirish fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazilishiga sabab bo‘lsa, - \n\neng kam oylik ish haqining ellik baravarigacha miqdorda jarima yoki ikki yilgacha axloq tuzatish ishlari yoxud uch oygacha qamoq bilan jazolanadi.",
            "sharxi": "1. O‘zbekiston Respublikasi Konstitutsiyasinning 20-moddasida fuqarolar o‘z huquq va erkinliklarini amalga oshirishda boshqa shaxslarning, davlat va jamiyatning qonuniy manfaatlari, huquq va erkinliklariga putur yetkazmasliklari shartligi belgilanadi. Fuqarolarning davlat tomonidan o‘rnatilgan tartibga rioya qilmasligi, birinchi navbatda, jamiyatda o‘rnatilgan tartibga, davlat hokimiyati va boshqaruv organlarining bir maromda faoliyat olib borishiga tajovuz bo‘lib, bu bilan boshqa shaxslarning, davlat yoki jamiyatning huquq va qonuniy manfaatlari buzilishi xavfini tug‘diradi.\n\n2. Sharhlanayotgan jinoyat obyekti davlat hokimiyati va boshqaruv organlarining bir me’yorda faoliyat olib borishi, huquqiy tartibot va qo‘shimcha obyekt sifatida shaxsning huquq va qonuniy manfaatlari hamda davlat va jamiyatning qonunda belgilangan tartibda, vijdonan va aql-idrok bilan amalga oshirilishi lozim bo‘lgan huquq, erkinlik va majburiyatlar sohasidagi manfaatlari hisoblanadi.\n\n3. Jinoyatning obyektiv tomoni aybdorning harakatlarini, muayyan oqibat kelib chiqishini hamda ular orasida sababiy bog‘lanishni tavsiflovchi qator belgilardan iborat.\n\nO‘zboshimchalikni sodir etish vaqtida aybdor o‘zicha, ya’ni qonun tomonidan berilgan biron-bir vakolatsiz harakat qiladi.\n\nO‘zboshimchalik deganda, biror-bir harakatni sodir etish (yo‘lda to‘siqlar qurish, hisob raqamidan pul olish va hokazo) yoki aybdor huquqiy hujjat yoki shartnomaga binoan harakat qilishi shart bo‘lganda, qonuniy hujjat bilan o‘rnatilgan biror huquqqa ega bo‘lish yoki uni amalga oshirish tartibini buzgan hollardagi xavfsizligi (pul o‘tkazishdan, boshqa bir buyumni keltirib berishdan, qaytarishdan qochish, bo‘yin tovlash va hokazolar) tushuniladi.\n\nBunday tartib O‘zbekiston Respublikasi Konstitutsiyasi, qonunlari hamda umumiy amal qiladigan boshqa huquqiy hujjatlar (O‘zbekiston Respublikasi Prezidenti Farmonlari, O‘zbekiston Respublikasi hukumati qarorlari, davlat hokimiyati va boshqaruv organlari qarorlari va hokazolar) orqali o‘rnatilgan bo‘lishi mumkin.\nAytish joizki, ayrim hollarda huquqqa ega bo‘lish yoki undan foydalanishning o‘rnatilgan tartibini buzish boshqa bir mustaqil jinoyatlar tarkibini yuzaga keltirishi mumkin: fuqarolarning turar joyi daxlsizligini buzish (JK 142-moddasi), fuqarolarning murojaatlari to‘g‘risidagi qonun hujjatlarini buzish (JK 144-moddasi), mualliflik yoki ixtirochilik huquqlarini buzish (JK 149-moddasi) va hokazolar. Bu holda aybdor shaxslarning harakatlarini Jinoyat kodeksining tegishli moddalari bo‘yicha kvalifikatsiya qilish zarur.\n\n4. O‘zboshimchalik obyektiv tomonning muhim belgisi bo‘lib, shaxs tomonidan ayni o‘zining haqiqiy yoki faraz qilingan huquqlarini amalga oshirishga qaratilgan harakatlarni bajarish tushuniladi.\n\n5. Haqiqiy huquq – shaxsga qonun yoki boshqa normativ hujjatga asosan tegishli, lekin belgilangan tartibga rioya qilmagan holda amalga oshirilgan huquq. Masalan, jabrlanuvchini qarzini qaytarib berishga majbur etish maqsadida birovning mulkini o‘zboshimchalik bilan tortib olish.\n\nAyrim hollarda sudlar aybdorning qonuniy huquqi bo‘lgan va jabrlanuvchi tomonidan g‘ayriqonuniy ravishda ushlab turilgan mulkni zo‘rlik ishlatib tortib olish hollarini xato tarzda bosqinchilik, talonchilik va tovlamachilik deb kvalifikatsiya qilishadi. Bunday harakatlar o‘zboshimchalik deb kvalifikatsiya qilinishi zarur. O‘zboshimchalik sodir etilganda jismoniy yoki ruhiy kuch ishlatishni esa shaxsga qarshi jinoyat va o‘zboshimchalik jinoyatlari majmui tariqasida kvalifikatsiya qilish lozim.\n\n6. “…Qonunga binoan (JKning 165-moddasi) tovlamachilik o‘zganing mulkini yoki mulkiy huquqni topshirishni, mulkiy manfaatlar berishni yoxud mulkiy yo‘sindagi harakatlar sodir etishni taqozo qilishini sudlar e’tiborga olishlari kerak. Shu sababli, qarzdordan qarzni talab qilish Jinoyat kodeksining 165-moddasi bilan kvalifikatsiya qilinishi mumkin emas, lekin ayrim hollarda o‘zboshimchalik (JKning 229-moddasi) tariqasida baholanishi lozim. Qarzdor va qarz beruvchi o‘rtasida foizlar to‘lash bo‘yicha oldindan kelishuv bo‘lmagan bo‘lsa, berilgan qarz uchun foiz talab qilish tovlamachilik jinoyati tarkibini tashkil qiladi”[ Qarang: O‘zbekiston Respublikasi Oliy sudi Plenumining qarori.].\n\n7. Faraz qilingan huquq – bu shaxs tomonidan xato tarzda o‘ziga qonuniy ravishda tegishli deb hisoblanadigan, lekin qonunga muvofiq unga tegishli bo‘lmagan huquq (masalan, birovning xonadoniga ko‘chib kelish va hokazo).\n\n8. Fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat manfaatlariga ko‘p miqdorda zarar yoki jiddiy ziyon yetkazish o‘zboshimchalik obyektiv tomonining zaruriy belgisidir.\n\nYetkazilgan ziyonning jiddiyligi har bir holda sodir etilgan jinoyatning alohida holatlarini nazarda tutib aniqlanadi. Masalan, jiddiy ziyon deb fuqarolarning konstitutsiyaviy huquq va erkinliklarining buzilishi tan olinishi mumkin.\n\nKo‘p miqdorda zarar yoki jiddiy ziyon yetkazmagan o‘zboshimchalik, Ma’muriy javobgarlik to‘g‘risidagi kodeksning 200-moddasiga muvofiq, ma’muriy javobgarlikni keltirib chiqaradi.\n\n9. Ko‘p miqdorda zarar deganda, eng kam oylik ish haqining yuz baravaridan uch yuz baravarigacha bo‘lgan miqdordagi zarar tushunilishi lozim (Jinoyat kodeksi Maxsus qismining VIII bo‘limiga qarang).\n\nO‘zboshimchalikning zaruriy belgisi hisoblanmish jiddiy ziyon baholanadigan tushunchadir. Keltirilgan ziyonning jiddiyligi, birinchi navbatda, uning sud tomonidan shunday baholanishiga bog‘liq bo‘lib, bunda jabrlanuvchi shaxs yoki ziyon ko‘rgan yuridik shaxslarning haqiqiy mulkiy holati va moliyaviy daromadini hisobga olgan holda keltirilgan ziyonning salmog‘iga baho beriladi. Jiddiy ziyon sifatida, misol uchun, fuqaroni turar joydan foydalanish imkonidan mahrum qilish, sog‘liqning yomonlashuvini keltirib chiqargan tan jarohatlari yetkazish kabilar tan olinishi mumkin. Belgilangan tartibni buzgan holda huquqni (haqiqiy yoki faraz qilingan) amalga oshirish bilan kelib chiqqan ijtimoiy xavfli oqibatlar o‘rtasida sababiy bog‘lanish aniqlanishi zarur.\n\n10. Obyektiv tomonning zaruriy elementi – fuqarolarning huquqlari yoki qonun bilan qo‘riqlanadigan manfaatlariga yoxud davlat yoki jamoat mafaatlariga ko‘p miqdorda zarar yoki ziyon yetkazilishi mavjud bo‘lishi yuqorida sanab o‘tilgan oqibatlar kelib chiqqandan keyin o‘zboshimchalik tugallangan deb tan olinishini bildiradi.\n\n11. O‘zboshimchalikning subyektiv tomoni o‘zboshimcha harakatlarga nisbatan to‘g‘ri qasd va fuqarolar, davlat hamda jamiyat huquq va manfaatlariga ko‘p miqdorda zarar yoki jiddiy ziyon keltirgan oqibatlarga nisbatan qasd yoki ehtiyotsizlik bilan tavsiflanadi. Jinoyat sodir etishning motivi va maqsadi kvalifikatsiya qilishda ahamiyatga ega emas.\n\n12. O‘zboshimchalik subyektiv tomonining zaruriy belgisi uning o‘zichaligida, beruxsatligida: aybdor qonunning yoxud shaxs (shaxslar)ning ruxsatisiz (sanksiyasisiz) yoki belgilangan tartibga xilof ravishda harakat qilayotganini va bu bilan fuqarolar, davlat va jamiyatning huquq va manfaatlarini buzayotganini anglaydi va shunday harakatlarni sodir etishni xohlaydi.\n\n13. Jinoyat subyekti o‘n olti yoshga to‘lgan aqli raso shaxs bo‘lishi mumkin.\n\nO‘zboshimcha harakatlar sodir etib, huquqiy hujjatda belgilangan tartibni buzgan mansabdor shaxs, qonunda ko‘rsatilgan tegishli belgilar mavjud bo‘lganda, JK 205 yoki 206-moddalari bo‘yicha mansab vakolatlarini suiiste’mol qilganlik yoki mansab vakolati doirasidan chetga chiqqanlik uchun javobgarlikka tortiladi.\n\n14. Agar aybdor o‘zining o‘zboshimchaligi bilan, ya’ni o‘zboshimcha tarzda haqiqiy yoki faraz qilingan huquqlarini amalga oshirib, boshqa og‘irroq jinoyatni sodir etgan bo‘lsa (masalan, qasddan og‘ir yoki o‘rtacha og‘irlikdagi tan jarohatini yetkazgan bo‘lsa), qilmishni jinoyatlar majmui bo‘yicha kvalifikatsiya qilish lozim (JK 229-moddasi va tegishli jinoyat).  "
        },
        {
            "modda_raqami": "229_1-modda. Yer uchastkalarini o‘zboshimchalik bilan egallab olish.",
            "matni": "Yer uchastkalarini o‘zboshimchalik bilan egallab olish, agar xuddi shunday harakatlar uchun ma’muriy jazo qo‘llanilganidan keyin sodir etilgan bo‘lsa, -\n\neng kam oylik ish haqining ellik barvaridan yuz baravarigacha miqdorda jarima yoki uch yilgacha axloq tuzatish ishlari yoki olti oygacha qamoq bilan jazolanadi.",
            "sharxi": "1.Jinoyatning obyekti yer uchastkalarini boshqarish yoki taqsimlashning belgilangan tartibi hisoblanadi.\n\n2.Obyektiv tomondan jinoyat yer uchastkalarini o‘zboshimchalik bilan egallab olishda ifodalanadi. \n\nYer uchastkasini o‘zboshimchalik bilan egallab olish deganda, tegishli vakolatga ega bo‘lgan davlat boshqaruv idoralarining ruxsatisiz yerning o‘zlashtirilishi yoxud unda inshootlar qurishga qaratilgan harakatlar tushuniladi.\n\n3.Yerni o‘zlashtirishga, unda inshootlar qurishga qaratilgan har qanday harakatlar sodir etilgan paytdan e’tiboran jinoyat tugallangan deb topiladi.\n\n4.Shuni nazarda tutish kerakki, modda ma’muriy preyuditsiyaga ega, ya’ni yer uchastkalarini o‘zboshimchalik bilan egallab olish, xuddi shunday harakatlar uchun ma’muriy jazo qo‘llanilgandan keyin sodir etilgan bo‘lsa, aybdor jinoiy javobgarlikka tortiladi.\n\n5.Subyektiv tomondan jinoyat qasddan sodir etiladi. Uni kvalifikatsiya qilishda jinoyatni sodir etish motivlari va undan ko‘zlangan maqsad ahamiyatga ega emas.\n\n6.Yer uchastkalarini o‘zboshimchalik bilan egallab olish subyekti o‘n olti yoshga to‘lgan har qanday aqli raso shaxs bo‘lishi mumkin.\n\nMansabdor shaxs o‘z mansabidan foydalanib, yer uchastkasini o‘zboshimchalik bilan egallab olgan bo‘lsa, uning qilmishi, ish holatlaridan kelib chiqib, JK 205-moddasi yoki JK 206-moddasi bo‘yicha kvalifikatsiya qilinishi lozim.  "
        },
        {
            "modda_raqami": "229_2-modda. Diniy ta’limotdan saboq berish tartibini buzish.",
            "matni": "Maxsus diniy ma’lumoti bo‘lmay turib va diniy tashkilot boshqaruvi markaziy organining ruxsatisiz diniy ta’limotdan saboq berish, xuddi shuningdek, xususiy tartibda diniy ta’limotdan saboq berish, shunday harakatlar uchun ma’muriy jazo qo‘llanilgandan keyin sodir etilgan bo‘lsa, -\n\neng kam oylik ish haqining ellik baravaridan yuz baravarigacha miqdorda jarima yoki uch yilgacha axloq tuzatish ishlari yoxud olti oygacha qamoq yoki uch yilgacha ozodlikdan mahrum qilish bilan jazolanadi.",
            "sharxi": "1.Jinoyatning obyekti diniy ta’limotlardan saboq berishning belgilangan tartibi hisoblanadi.\n\n2.Obyektiv tomondan jinoyat:\n\n-maxsus diniy ma’lumoti bo‘lmay turib va diniy tashkilot boshqaruvi markaziy organining ruxsatisiz diniy ta’limotdan saboq berish;\n\n-xususiy tartibda diniy ta’limotlardan saboq berish kabi harakatlarda ifodalanadi.\n\n3. Mazkur modda ma’muriy preyuditsiyaga ega, ya’ni shaxsni JK 2292-moddasi bo‘yicha jinoiy javobgarlikka tortish uchun aybdor maxsus diniy ma’lumoti bo‘lmay turib, ayni vaqtda diniy tashkilot boshqaruvi markaziy organining ruxsatini olmay, diniy ta’limotdan saboq berganligi uchun ilgari ma’muriy javobgarlikka tortilgan bo‘lishi shart.\n\nBasharti shaxs diniy tashkilot boshqaruvi markaziy organining ruxsatini olgan, ammo maxsus diniy ma’lumoti bo‘lmay turib, diniy ta’limotlardan saboq berayotgan bo‘lsa, bunday holda uni jinoiy javobgarlikka tortish mumkin emas.\n\n4. Maxsus diniy ma’lumoti bo‘lmay turib va diniy tashkilot boshqaruvi markaziy organining ruxsatisiz diniy ta’limotdan saboq berila boshlangan paytdan e’tiboran jinoyat tugallangan hisoblanadi.\n\n5. Diniy ta’limotlardan saboq berish xususiy tartibda olib borilganda, ya’ni bunday faoliyat aybdor shaxs tomonidan diniy tashkilot boshqaruvi markaziy organining ruxsatisiz amalga oshirilganda ham JK 2292-moddasi bo‘yicha javobgarlik kelib chiqadi.\n\n6. Basharti aybdor shaxs diniy ta’limotlardan saboq berish vaqtida milliy, irqiy, etnik yoki diniy mansubligiga qarab aholi guruhlariga nisbatan adovat, murosasizlik yoki qadr-qimmatni kamsituvchi, diniy e’tiqodiga yoki e’tiqod qilmasligiga qarab fuqarolarning his-tuyg‘ularini ifodalovchi harakatlarni sodir etayotgan bo‘lsa, uning harakatlari jinoyatlar majmui tariqasida JK 2292-moddasi va JK 156-moddasi bo‘yicha kvalifikatsiya qilinishi zarur.\n\n7. Subyektiv tomondan diniy ta’limotdan saboq berish tartibining buzilishi qasddan sodir etiladi. Jinoyat motivi va undan ko‘zlangan maqsad kvalifikatsiya qilishda ahamiyatga ega emas.\n\n8. Jinoyat subyekti o‘n olti yoshga to‘lgan aqli raso shaxs bo‘lishi mumkin.  "
        },
        {
            "modda_raqami": "229_4-modda. Yer berish tartibini buzish.",
            "matni": "Yer berish tartibini buzish, shunday harakat uchun ma’muriy jazo qo‘llanilganidan keyin sodir etilgan bo‘lsa, —\n\nOldingi tahrirga qarang.\n\nbazaviy hisoblash miqdorining bir yuz ellik baravaridan uch yuz baravarigacha miqdorda jarima yoki ikki yilgacha axloq tuzatish ishlari yoxud muayyan huquqdan mahrum qilib, bir yildan besh yilgacha ozodlikni cheklash yoki besh yilgacha ozodlikdan mahrum qilish bilan jazolanadi.\n\nO‘sha harakat:\n\na) takroran sodir etilgan bo‘lsa;\n\nb) sug‘oriladigan yerlarning qishloq xo‘jaligi oborotidan chiqishiga sabab bo‘lsa;\n\nOldingi tahrirga qarang.\n\nv) bir guruh shaxslar tomonidan oldindan til biriktirib sodir etilgan bo‘lsa, —\n\ng) davlat mulki bo‘lgan hamda aholining madaniy-maishiy ehtiyojlarini qondirish va dam olishi uchun foydalaniladigan yerning yoki uning bir qismining begonalashtirilishiga, uning hududi qisqartirilishiga sabab bo‘lsa;\n\nbazaviy hisoblash miqdorining uch yuz baravaridan olti yuz baravarigacha miqdorda jarima yoki ikki yildan uch yilgacha axloq tuzatish ishlari yoxud muayyan huquqdan mahrum qilib, besh yildan yetti yilgacha ozodlikdan mahrum qilish bilan jazolanadi.",
            "sharxi": "  "
        },
        {
            "modda_raqami": "229_5-modda. Yer uchastkasini noqonuniy olib qo‘yish.",
            "matni": "Yer uchastkasini noqonuniy olib qo‘yish shunday harakatlar uchun ma’muriy jazo qo‘llanilganidan keyin sodir etilgan bo‘lsa, —\n\nbazaviy hisoblash miqdorining ikki yuz baravaridan ikki yuz ellik baravarigacha miqdorda jarima yoki uch yuz soatdan uch yuz oltmish soatgacha majburiy jamoat ishlari yoxud ikki yilgacha axloq tuzatish ishlari bilan jazolanadi.\n\nYer uchastkasining noqonuniy olib qo‘yilishi olib qo‘yilayotgan yer uchastkasidagi binolarni, boshqa imoratlarni, inshootlarni yoki dov-daraxtlarni yoxud ularning qismlarini, mazkur mol-mulkning bozor qiymati, shuningdek uning mulkdoriga bunday olib qo‘yish munosabati bilan yetkazilgan zararning o‘rni oldindan va to‘liq qoplanmagan holda buzib tashlashga sabab bo‘lsa, shunday harakatlar uchun ma’muriy jazo qo‘llanilganidan keyin yoki ancha miqdorda zarar yetkazgan holda sodir etilgan bo‘lsa, —\n\nbazaviy hisoblash miqdorining ikki yuz ellik baravaridan uch yuz baravarigacha miqdorda jarima yoki uch yuz oltmish soatdan to‘rt yuz sakson soatgacha majburiy jamoat ishlari yoxud ikki yildan uch yilgacha axloq tuzatish ishlari yoki bir yildan uch yilgacha ozodlikni cheklash yoxud muayyan huquqdan mahrum etib uch yilgacha ozodlikdan mahrum qilish bilan jazolanadi.\n\nXuddi shunday harakatlar ko‘p miqdorda zarar yetkazgan holda sodir etilgan bo‘lsa, —\n\nbazaviy hisoblash miqdorining uch yuz baravaridan besh yuz baravarigacha miqdorda jarima yoki muayyan huquqdan mahrum qilib, uch yildan besh yilgacha ozodlikni cheklash yoxud uch yildan besh yilgacha ozodlikdan mahrum qilish bilan jazolanadi.\n\nXuddi shunday harakatlar ko‘pchilik uchun xavfli bo‘lgan usulda yoki juda ko‘p miqdorda zarar yetkazgan holda sodir etilgan bo‘lsa, —\n\nmuayyan huquqdan mahrum etib, besh yildan sakkiz yilgacha ozodlikdan mahrum qilish bilan jazolanadi.",
            "sharxi": "  "
        },
        {
            "modda_raqami": "229_6-modda. Sug‘oriladigan yer uchastkasiga yoki uning bir qismiga bo‘lgan huquqni sotish yoxud qonunga xilof ravishda boshqacha tarzda o‘zga shaxsga berish.",
            "matni": "Sug‘oriladigan yer uchastkasiga yoki uning bir qismiga bo‘lgan huquqni sotish yoxud qonunga xilof ravishda boshqacha tarzda o‘zga shaxsga berish, —\n\nbazaviy hisoblash miqdorining to‘rt yuz baravaridan besh yuz baravarigacha miqdorda jarima yoki muayyan huquqdan mahrum qilib, ikki yildan besh yilgacha ozodlikni cheklash yoxud besh yilgacha ozodlikdan mahrum qilish bilan jazolanadi.\n\nO‘sha qilmish:\n\na) yerlarga ko‘p miqdorda zarar yetkazilishiga sabab bo‘lsa;\n\nb) bir guruh shaxslar tomonidan oldindan til biriktirib;\n\nv) takroran yoki xavfli retsidivist tomonidan;\n\ng) xizmat mavqeyidan foydalanib sodir etilgan bo‘lsa, —\n\nbazaviy hisoblash miqdorining besh yuz baravaridan olti yuz baravarigacha miqdorda jarima yoki muayyan huquqdan mahrum qilib, besh yildan yetti yilgacha ozodlikdan mahrum qilish bilan jazolanadi.\n\nO‘sha qilmish:\n\na) yerlarga juda ko‘p miqdorda zarar yetkazilishiga sabab bo‘lsa;\n\nb) o‘ta xavfli retsidivist tomonidan;\n\nv) uyushgan guruh tomonidan yoki uning manfaatlarini ko‘zlab sodir etilgan bo‘lsa, —\n\nmuayyan huquqdan mahrum qilib, sakkiz yildan o‘n yilgacha ozodlikdan mahrum qilish bilan jazolanadi.\n\nUshbu moddaning birinchi va ikkinchi qismlarida nazarda tutilgan jinoyatni birinchi marta sodir etgan shaxsga nisbatan, agar u yer uchastkasining qaytarilishini hamda yerning qishloq xo‘jaligi oborotiga kiritilishini ta’minlasa, ozodlikni cheklash va ozodlikdan mahrum qilish tariqasidagi jazo qo‘llanilmaydi.",
            "sharxi": "  "
        },
        {
            "modda_raqami": "230-modda. Aybsiz kishini javobgarlikka tortish.",
            "matni": "Surishtiruvchi, tergovchi yoki prokuror tomonidan aybsizligi ayon bo‘lgan shaxsni ijtimoiy xavfli qilmishni sodir etganlikda ayblab javobgarlikka tortish, - \n\nbesh yilgacha ozodlikdan mahrum qilish bilan jazolanadi.\n\nO‘sha harakat og‘ir yoki o‘ta og‘ir ijtimoiy xavfli qilmish sodir etganlikda ayblab sodir etilsa, - \n\nbesh yildan sakkiz yilgacha ozodlikdan mahrum qilish bilan jazolanadi.",
            "sharxi": "1.O‘zbekiston Respublikasi Konstitutsiyasining 26-moddasiga muvofiq, “jinoyat sodir etganlikda ayblanayotgan har bir shaxsning ishi sudda qonuniy tartibda, oshkora ko‘rib chiqilib, uning aybi aniqlanmaguncha u aybdor hisoblanmaydi. Sudda ayblanayotgan shaxsga o‘zini himoya qilish uchun barcha sharoitlar ta’minlab beriladi”. \n\nAybsiz kishini javobgarlikka tortishning ijtimoiy xavfi shundaki, bunda dastlabki tergov va prokuratura organlari obro‘yiga putur yetishidan tashqari, qonunga rioya qilgan holda hayot tarzini kechirayotgan shaxsning huquq va erkinliklari juda qo‘pol ravishda buziladi, jinoyatchilik bilan go‘yoki muvaffaqiyatli kurash ko‘rinishi paydo bo‘ladi. Aybsiz kishini javobgarlikka tortish sud xatosiga turtki bo‘lishi mumkin bo‘lgan shart-sharoitlarni yaratadi. Unday hodisalar nisbatan tarqalganida, aholida ijtimoiy himoyasizlik hissi paydo bo‘ladi, bu jamiyatda keskinlikni tug‘dirib, oxir-oqibat ijtimoiy-siyosiy vaziyat, aholining axloqiy muhitiga o‘z ta’sirini o‘tkazadi.\n\n2.Jinoyatning obyekti surishtiruv, dastlabki tergov bosqichlarida odil sudlovning manfaatlarini amalga oshirish bilan bog‘liq bo‘lgan ijtimoiy munosabatlar hamda shaxsning huquq va erkinliklari hisoblanadi.\n\n3.Obyektiv tomondan jinoyat aybsizligi ayon bo‘lgan shaxsni ijtimoiy xavfli qilmishni sodir etganlikda ayblab jinoiy javobgarlikka tortishda ifodalanadi.\n\n4.Aybsizligi ayon bo‘lgan shaxs deganda, aybini yetarli darajada aniq isbot etadigan ishonchli dalillar to‘planmagan shaxslar tushuniladi.\n\nUlarga quyidagi shaxslar kiradi:\n\n-jinoyat hisoblanmagan qilmish bo‘yicha ayblov e’lon qilingan shaxslar;\n\n-aslida sodir etilmagan jinoiy hodisa uchun jinoiy javobgarlikka tortilgan shaxslar (masalan, shaxs biron-bir kishini o‘ldirganlikda ayblanadi, u kishi esa aslida tirik, jinoiy hodisa mavjud emas);\n\n-jinoyatga taalluqli bo‘lmagan yoki bir jinoyatni sodir etganlikka asoslangan holda va boshqa bir sodir etmagan jinoyat uchun asossiz ravishda javobgarlikka tortilayotgan shaxslar;\n\n-uncha og‘ir bo‘lmagan jinoyatda aybdor bo‘lib, biroq og‘irroq jinoyat uchun javobgarlikka tortilayotgan shaxslar;\n\n-jinoyat tarkibining hamma belgilari mavjud bo‘lmagan qilmish uchun  (masalan, qalbaki pullarni tayyorlagan, lekin ularni o‘tkazish maqsadi bo‘lmaganda va hokazo hollarda) javobgarlikka tortilayotgan shaxslar.\n\n5.Jinoyat tarkibining obyektiv tomoni belgilari g‘ayriqonuniy tarzda jinoiy ish qo‘zg‘atish, jinoiy javobgarlikka tortishni asossiz rad etish, aybsiz kishiga nisbatan jinoiy ishni to‘xtatish hollarini o‘z ichiga olmaydi. Shuningdek, surishtiruvchi, tergovchi yoki prokuror tomonidan kishini ishga gumondor sifatida asossiz jalb etish to‘g‘risidagi qaror chiqarilishini ham aybsiz kishini javobgarlikka tortish deb tan olinmaydi. Yuqoridagi harakatlar, shu bilan birga g‘ayriqonuniy ravishda jinoiy javobgarlikdan tashqari boshqa ma’muriy yoxud intizomiy va hokazo javobgarliklarga tortish, tegishli sharoitlar mavjud bo‘lganda, mansab jinoyati bo‘yicha yoki JK 231-moddasidagi jinoyat tarkibining belgilari mavjud bo‘lsa, shu modda bo‘yicha kvalifikatsiya qilinishi mumkin.\n\n6.Sharhlanayotgan jinoyat jinoyatni sodir etishda aybsiz bo‘lgan shaxsga nisbatan ayblov e’lon qilingan qaror taqdim etilgan paytdan e’tiboran tugallangan hisoblanadi.\n\nJPK 361-moddasiga muvofiq, shaxsni ayblanuvchi sifatida jinoiy javobgarlikka tortish ikkita bir-biriga bog‘liq bo‘lgan protsessual aktlardan tashkil topadi: shaxsni ayblanuvchi tariqasida ishga jalb etish to‘g‘risida unga qo‘yilayotgan aybni asoslab va qilmishni huquqiy kvalifikatsiya qilib qaror chiqarish hamda shaxsga bu qarorni taqdim etib, ayblovning mohiyatini, ayblanuvchining huquq va majburiyatlarini tushuntirish. Agar shaxsga javobgarlikka tortilayotganligi to‘g‘risidagi qaror u yoki bu sababdan taqdim etilmagan bo‘lsa, shaxsni javobgarlikka tortish amalga oshmagan deb tan olish kerak. Keyingi qarorning bekor qilinishi, ishning to‘xtatilishi, aybsizlik haqida hukm chiqarilishi va hokazolar sharhlanayotgan jinoyatning tarkibi mavjudligiga ta’sir etmaydi, biroq jinoyat oqibatlari darajasi moddaning sanksiyasi chegaralarida jazoni tayinlashda hisobga olinishi mumkin.\n\n7.Subyektiv tomondan jinoyat faqat to‘g‘ri qasd bilan sodir etilishi mumkin, bu to‘g‘risida surishtiruvchi, tergovchi va  prokuror o‘z harakatlari boshidan g‘ayriqonuniyligini bilishi, ya’ni jinoiy javobgarlikka tortilayotgan shaxsning aybi yo‘qligini bilgan bo‘lishi kerak. Shaxsning jinoiy javobgarlikka tortilishiga sabab bo‘lgan hodisaning yo‘qligi yoki qilmishda jinoyat tarkibi mavjud emasligi, jinoyat boshqa shaxs tomonidan sodir etilganligi, javobgarlikka tortilgan shaxsning aybi isbotlanmaganligi bu yerda ahamiyat kasb etmaydi.\n\nShu bilan birga, xato qilgan yoki o‘z ishiga sovuqqonlik bilan qaragan, ish bo‘yicha to‘plangan dalillarni noto‘g‘ri baholagan va jabrlanuvchini aybdor deb vijdonan hisoblagan shaxsni sharhlayotgan modda bo‘yicha javobgarlikka tortish mumkin emas.\n\n8.Sharhlanayotgan jinoyatlarni sodir etish motivlari turlicha bo‘lishi mumkin: shuhratparastlik niyatida, bunda shaxs o‘zining layoqati pastligi, ishning obyekti murakkabligi yoki haqiqiy aybdorni topishga harakat qilish bilan o‘zini qiynashni xohlamaganligi uchun aybsizligini bilgan shaxsni javobgarlikka tortadi; shaxsiy motivlar yoki o‘ch olish motivi, bunda shaxs jabrlanuvchi bilan yomon munosabatlarda bo‘lgani uchun, u bilan hisob-kitob qiladi; g‘arazli niyatda, masalan, javobgarlikka tortilgan shaxsning mulkiga egalik qilish, xonadoniga ega bo‘lish, jinoyat ishini tugatganligi uchun kelajakda shaxsdan pora olish va hokazolar. Ushbu jinoyat tarkibi, shuningdek, xizmat manfaatlarini noto‘g‘ri tushungan holda aybsiz kishini javobgarlikka tortganda ham mavjuddir. Jinoyat motivlari kvalifikatsiya uchun ahamiyatga ega emas.\n\n9.Jinoyatning subyekti faqat qonun bilan shaxsni ayblanuvchi sifatida javobgarlikka tortish huquqi berilgan shaxslar – taalluqliligidan qat’i nazar (prokuratura, MXX, IIV) surishtiruvchi, tergovchi yoki prokuror bo‘lishi mumkin.\n\n10.Aybsiz shaxsni og‘ir yoki o‘ta og‘ir (JK 15-moddasining sharhiga qarang) jinoyat sodir etganlikda ayblab, jinoiy javobgarlikka tortganlikda aybdor bo‘lgan shaxslarning harakatlari sharhlanayotgan moddaning 2-qismi bo‘yicha kvalifikatsiya qilinadi. Bunday jinoyatning xavfi yuqoriroq ekanligi            o‘z-o‘zidan ko‘rinib turibdi, chunki u jabrlanuvchiga qamoqqa    olinish, uzoqroq vaqtga ozodlikdan mahrum qilinish , qattiqroq rejimli koloniyaga yuborilish kabi nisbatan og‘irroq oqibatlarni keltirib chiqarishi  mumkin.\n\n11.Ayrim hollarda aybsiz kishini javobgarlikka tortish, boshqa bir jinoyatlarni, masalan, xat-yozishmalar, telefonda so‘zlashuv, telegraf xabarlari yoki boshqa xabarlarning sir saqlanish tartibini buzish (JK 140-moddasi), qonunga xilof ravishda ushlab turish yoki hibsga olish (JK 234-moddasi) kabi jinoyatlarni sodir etish bilan bog‘liq bo‘ladi. Bu jinoiy harakatlar mustaqil kvalifikatsiya qilishni talab etadi.\n\nAybsiz kishini javobgarlikka tortish boshqa og‘irroq jinoyatni sodir etish bilan, masalan, pora olish (JK 210-moddasi), qiynoqlar va boshqa dahshatli, g‘ayriinsoniy, qadr-qimmatni kamsituvchi harakatlar va jazolarni qo‘llash (JK 235-moddasi) va hokazolar bilan birga sodir etilganda, javobgarlik jinoyatlar majmui bo‘yicha belgilanadi.  "
        }
    ]
}